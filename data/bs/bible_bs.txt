Màteò
1

1 Kààt lìhàà li Yesù Krǐstò, mǎn Dāvìd, mǎn Ābràhâm.
2 Àbràhâm à gwal Isàk, Isàk à gwal Yakòb, Yakòb à gwal
Yudà nì lògisāŋ; 3 Yudà ɓɔ Tàmâr ɓa gwal Perɛ̀s nì Zerà,
Perɛ̀s à gwal Esròm, Esròm à gwal Aràm, 4 Aràm à gwal
Amìnadàb; Àmìnadàb à gwal Naasòn, Naasòn à gwal
Salmòn, 5 Salmòn ɓɔnà Rahàb ɓa gwal Boàs, Boàs ɓɔnà
Rût ɓa gwal Obɛ̀d, 6 Obɛ̀d à gwal Yesè, Yesè à gwal Davìd,
kiŋɛ̂.
Davìd ɓɔnà mudàà nu à ɓa ŋwàa Ūrìà ɓɔn ɓa gwāl
Sàlomò, a 7 Sàlomò à gwal Robòàm, Robòàm à gwal Abìà,
Abìà à gwal Asà, 8 Asà à gwal Yosāfàt, Yòsafàt à gwal
Yoràm, Yoràm à gwal Osìà; 9 Osìà à gwal Yotàm, Yotàm
à gwal Ahàs, Ahàs à gwal Ezēkìà, 10 Èzekìà à gwal Manāsè,
Mànasè à gwal Amòn, Amòn à gwal Yosìà, 11 Yosìà à gwal
Yekōnìà nì lògisāŋ, ŋgèdà kɛ̀nà i miŋkom i Bàbilòn.
12
I mbūs kɛ̀nà i miŋkom i Bàbilòn, Yèkonìà à gwal
Salātìɛ̀l, Sàlatìɛ̀l à gwal Zoròbabɛ̀l; 13 Zòròbabɛ̀l à gwal
Abìùd, Abìùd à gwal Elìakìm, Èlìakìm à gwal Asòr; 14 Asòr
à gwal Sadòk, Sadòk à gwal Akìm, Akìm à gwal Elìùd,
15
Elìùd à gwal Elèàzâr, Èlèàzâr à gwal Matàn, Matàn à
gwal Yakòb, 16 Yakòb à gwal Yosɛ̀f ǹlom Màrià, Màrià
nyɛn à gwal Yēsù, nu à nsèbla lɛ Krǐstò.
17
Halā nyɛ̄n cày cɔdisonā ìɓòdòl yak Ābràhâm ìpam yāk Dāvìd di ye jòm li cây mbòk inâ; ìɓòdòl yak Dāvìd ìpam
kɛ̀nà i miŋkom i Bàbilòn di ye jòm li cây mbòk inâ;
ìɓòdòl ŋgèdà kɛ̀nà i miŋkom i Bàbilòn lɛtɛ̀ɛ ̀ nì Krǐstò di
ye jòm li cây mbòk inâ.

Lìgwee lī Yesù li ɓā lāna lɛ: Nyàŋ lɛ Màrià à yɛ̀gna ɓǎŋ
lìɓii ɓɔ̄ Yōsɛ̀f, à yik yɔ̂ŋ jèm ni Mbūu M̀pubi, ɓɔ ŋgì àdɓà.
19
Ndi ǹlo wèè Yosɛ̀f, lakìi à ɓa à tee sēp, à gwes ɓē yɛlɛl
nyɛ, à m̀ melēs lɛ à ŋŋwàs nyɛ ndìdì. 20 À ɓa hɔŋɔ̂l ɓǎŋ
màm mana, nǔnkì, aŋgɛ̀l Ŋwɛ̌t ì pemel nyɛ i ɛ̀ɛm, ì kal nyɛ lɛ, À Yosɛ̀f, mǎn Dāvìd, ù kɔ̀n ɓaŋ wɔ̀ŋi i yɔ̀ŋ ŋwàà
wɔŋ Marīà, inyǔlɛ̄ jèm lî li nlòl ni Mbūu M̀pubi. 21 À
gagwāl man mùùnlom; ù gaɔ̀ nyɛ jòy lɛ YESÙ; inyǔlɛ̄
nyɛn à gatɔ̄hɔl ɓoòt ɓee ni bìɓeba gwap. 22 Màm mana
mɔmasonā ma gwèla lɛ̄ màm Ŋwɛ̌t à kǎl nì m̀ podôl ma
yɔn lɛ̄,
23
Nùnakì, ŋgɔ̀nd ŋgì
yi mûnlom ì ganɛ̄mbɛɛ,
i gwal mǎn mùùnlom,
ɓa gaɔ̀ nyɛ jòy
lɛ Èmanùɛ̀l,b halā
à yè lɛ, Nyambɛ ī
ɓěhnī.
24
Nì Yosɛ̀f à todɛ̄ hilɔ̄, à ɓɔŋ kìkìi āŋgɛ̀l Ŋwɛ̌t ì kǎl nyɛ̄,
à yɔŋ ŋwaa , 25 ndi à yi ɓē nyɛ lɛtɛ̀ɛ ̀ à gwal ntoo wee man
mùùnlom; à ɔ nyɛ̄ jòy lɛ YESÙ.

Màteò
2

1 Ŋgèdà Yesù à gweenɛ Bētlèhêm i Yùdeà, dilɔ̄ di kiŋɛ
Hèrodè, nǔnkì, ɓàyicòdot ɓa lǒl līkòl ɓa pam Yèrusàlɛ̀m,
2
ɓa kal lɛ, Nu à ŋ̀gwee Kiŋɛ Lòk Yudà à yè hɛɛ? Inyǔlɛ̄ dì
bitɛ̄hɛ hyodot hyee nyɔɔ̄ līkòl, jɔn dì ǹlol i ɓēgeès nyɛ.
3
Kiŋɛ Hèrodè à nɔk ɓǎŋ hālà, à sîhlà, nyɛ nì Yèrusàlɛ̀m
yɔ̀sonā. 4 Nì nyɛ à kɔt biprǐsì bìkɛŋi gwɔbisonā nì
ɓàyimbēn ɓa lɔɔ̀ŋ, à ɓat ɓɔ i hɛ̌t Krǐstò à ǹlama gweenɛ̀.
5 Nì ɓɔ ɓa kal nyɛ lɛ, I Bētlèhêm i Yùdeà, inyǔlɛ̄ i ye
ǹtǐlɓàgà nì m̀ podôl lɛ,
6
Wɛ̀ à Betlèhêm i lɔ̀ŋ
Yudà, ù nlòòha ɓe
bitidigi i kède mìŋkɔ̀ŋ
mi Yudà;
Inyǔlɛ̄ ŋ̀ànɛ̀ à gapēmel
wɛ̌nī, Nu à gaɓā nteedà
ɓòt ɓɛ̂m Isrǎɛ̀l. c
7
Nì Hèrodè à sebēl ɓayicòdot i jìmb, à kahal tɔ̀ŋɔl ɓɔ
ŋgèdà ìmbɛɛ hyòdot hi bipēmeèl. 8 Nì nyɛ à ɔm ɓɔ
Bētlèhêm, à kal lɛ, Ɓèe kɛ̀na, tiblana yāga tɔŋɔ̄l inyùu
ŋ̀keŋee man û; i ŋgèdà nì ntɛ̄hɛ wɔ, ni lɔɔ̄ ni yis mɛ̀, lɛ
ndi yàk mɛ̀ mɛ kɛɛ̄ i ɓēgeès wɔ. 9 Ɓa mǎl ɓǎŋ ɛ̄mblɛ kiŋɛɛ̀,
ɓa kɛ̂; ndi nǔnkì, hyòdot ɓa bitɛ̄hɛ nyɔɔ̄ likòl, hi ɓok ɓɔ
bisū lɛtɛ̀ɛ ̀ hi pam, hi tɛlɛp yaga ŋgìì i hɛ̌t ŋ̀keŋee man u
ɓānɛ. 10 Kìì ɓa ntɛhɛ hyodot, ɓa kɔn masee ŋgandàk
kîyaga. 11 Nì ɓɔ ɓa jop ndāp, ɓa tɛhɛ ŋkeŋee man ɓɔnà
nyaŋ Marīà; nì ɓɔ ɓa om maɓɔŋ hisī, ɓa ɓeges wɔ. Ɓa
yibīl biɓiinɛ gwap bi ŋkùs, ɓa kebēl wɔ go᷆l nì bìnùnumbà

nì “mîr”. 12 Ndi lakìì ɓa kǒs bìyihnɛ ni Nyāmbɛ* ī ɛ̀ɛm
lɛ
ɓa tèmb ha ɓaŋ yāk Hèrodè, halā nyɛ̄n ɓa nòŋol njɛ̌l ìpɛ,
ɓa huu lɔ̀ŋ yap.

13 Ɓa nyɔ̄di ɓǎŋ, nǔnkì, aŋgɛ̀l Ŋwɛ̌t ì pemel Yosɛ̀f i ɛ̀ɛm
,
ì kal lɛ, Nyɔdi, u yɔŋ ŋ̀keŋee man ɓɔ nyàŋ, u kɛɛ̄ ŋ̀gwee
Eg� ᷆ptò, u yen nyɔ̀ɔ ̂ lɛtɛ̀ɛ ̀ mɛ̀ kal wɛɛ̀; inyǔlɛ̄ Hèrodè à
gayēŋ ŋkeŋee man lɛ a nɔl wɔ̄. 14 Nì nyɛ à ǹnyɔdî, à yɔŋ
ŋkeŋee man ɓɔ nyàŋ juù, à kɛ Ēgiptò; 15 à yen nyɔɔ̄ lɛtɛ̀ɛ
nì i nyɛ̌mb Hèrodè, lɛ jàm Ŋwɛ̌t à kǎl nì m̀ podôl li yɔn lɛ̄,
Mɛ̀ sèbel màn wɛ̂m lɛ a nyɔdi Ēg� ᷆ptò.
16 Kìi Hèrodè à ǹyi lɛ ɓàyicòdot ɓa ńyan nyɛ, à nyay
kîyaga, à ɔm lɛ ɓa nɔl ɓɔ̌n ɓòòlom ɓɔɓasonā ɓa ɓā
Bētlèhêm, nì pɛ̀s mbɔk i yɔ̄sonā, ɓa ŋwii imaà tɔ̀ ɓa ŋgi
pām halà, à hègda ŋgèdà à ɓa tibîl tɔ̀ŋɔl ɓayicòdot.
17
Halā nyɛ̄n jàm li pōda nì m̀ podôl Yèrèmià li yɔ̄n lɛ̄
18
Ǹlɔndɔk u nnōoga
Rāmà,
Ǹlend nì lìyògɓɛ̀ li
minlend,
Rahɛ̀l à ŋɛ̀ɛ ̀ ɓɔn ɓee,
À ntɔ̄p ɓe momhànà,
inyǔlɛ̄ ɓa ta hā ɓee.
19 Hèrodè à wɔ ɓǎŋ, nǔnkì, aŋgɛ̀l Ŋwɛ̌t ì pemel Yosɛ̀f i
ɛ̀ɛm
Egiptò, ì kal lɛ, 20 Nyɔdi, u yɔŋ ŋ̀keŋee man ɓɔ nyàŋ,
u kɛɛ̄ lɔ̀ŋ Isrǎɛ̀l, inyǔlɛ̄ ɓòt ɓa sòmblak nɔl ŋkeŋee man
ɓa ŋ́wɔ. 21 Nì nyɛ à ǹnyɔdî, à yɔŋ ŋkeŋee man ɓɔ nyàŋ, à
lɔ lɔ̀ŋ Isrǎɛ̀l. 22 Ndi kìi à ǹnɔk lɛ Àrkèlaò à ŋànɛ Yudēà ŋŋɔ̄
isāŋ lɛ Hèrodè, à kɔn wɔŋi i kɛ̀ nyɔ̀ɔ;̂ à ǹnyɔdî, à kɛ pɛ̀s
Galìleà, inyǔlɛ̄ à kǒs bìyihnɛ i ɛ̀ɛm
, 23 à kɛ̂, à yen ŋkɔ̀ŋ lɛ
Nǎsàrèt, lɛ jàm li pōda nì ɓàpodôl li yɔn, lɛ à gasèbla mût
Nǎsàrèt.

Màteò
3

1 Dilɔ̄ di cɔ̄n Yòhanɛ̀s Ǹsòblɛ̀ à pemel, à aŋlàk i ŋɔ̀ŋ
Yudēà, à kàlàk lɛ, 2 Ɓèe hyɛ̀la mìŋɛm, inyǔlɛ̄ ànɛ̀ ŋgiī i
gweē nì mɔ̀ɔ. 3 Inyǔlɛ̄ nyɛ nū nyɛ̄n i pōda nì m̀ podôl
Yèsayà lɛ, Kiŋ ì nu à nlɔ̄nd ŋɔ̀ŋ lɛ, Sɛ̀ndlana njɛ̌l Ŋwɛ̀t,
tiblana dìnjɛ̀la cee. f 4 Yòhanɛ̀s nyɛmɛ̀dɛ à ɓa haba mbɔ̄t
mahùù ma kame᷆l, lòŋnì ŋgoli kògòò nugā ɓòbôk yee;
bìjɛk gwee ki bī ɓā ɓàkòlò nì wèy bikay. 5 Ɓòt ɓa
Yerūsàlɛ̀m, nì ɓa Yudēà yɔ̀sonā, nì ɓa pɛ̂s mbɔk yɔsonā i
ɓā ɓɛ̀bɛ̀ɛ ̀ nì Yɔrdàn ɓa ɓā lɔ nyɛ̄nī; 6 ɓa sôblàgà nì nyɛ i
lɔ̌m Yɔ̄rdàn, ɓa pahlàk bìɓeba gwap.
7
Kìi à ǹtɛhɛ ŋgandàk Fàrisày nì Sàdukày ì nlɔ̀ inyùu
sòblɛ̀, à kal ɓɔ lɛ, À ɓee ɓɔn ɓa pee, ǹjɛɛ nyɛ à ǹnibha
ɓee lɛ ni kɛɛ̄ nyāy i galɔ̀ ŋgwee? 8 Numa nī matam ma
kolī īnyùu hyɛ̀lŋɛm; 9 nì hɔŋɔl ɓaŋ i kàl i kède nan lɛ,
Abràhâm à yè ɓès tatà.g Inyǔlɛ̄ mɛ̀ ŋkàl ɓee lɛ, Nyambɛ
à nlà pemhɛnɛ Abràhâm ɓɔ̀n munu ŋgɔ̀k ini. 10 Ŋgɔ hond
i niŋī yāga hanaànɔ miŋkàŋ mi biɛ; jɔn hī ɛ i nnūm ɓe
matam màlam i ŋkègà, i leŋā kì i hyèe.
11 Mɛ̀ mɛ̀ nsòblɛ ɓee nì màlep inyùu hyɛ̀lŋɛm, ndi nu à
ńyīk lɔ mɛ̀ i mbūs à nlɔ̀ɔ ̀ mɛ ŋgùy, mɛ̀ kòli ɓē mɛ ɓɛ̀gɛɛ
bitamb gwee; nyɛn à gasòblɛ ɓee nì Mbuu M̀pubi nì hyèe.
12
Sɛ̀ghɛnɛ yee i ye ī wɔ̀ɔ ̀ wee, à gatībil yaga pubus i hɛ̌t à
nhèèna bikògòò, à gakɔ̀t konflawà * i ndùgi, ndi a ligis
bìkògòò nì hyèè hi nlēm ɓēe.
13 Ŋgèdà ì yɔ̌n Yēsù à lǒl Gàlìleà, à pam Yɔ̄rdàn yak
Yòhanɛ̀s lɛ a soblana nì nyɛ. 14 Ndi Yòhanɛ̀s à ɓa tɔp ɓēe,
à kàlàk lɛ, Mɛ̌n mɛ̀ ǹlama soblana ni wɛ̀, ndi wɛ̀ ù lɔɔ̄
mɛ̌nī? 15 Nì Yesù à timbhɛ nyɛ lɛ, Ŋwàs i ɓa hālà, inyǔlɛ̄ i
ye lɔ̄ŋgɛ ī yōnoòs tɛlɛ̂bsep yɔsonā. Ndi tɔ̀ lɛ à nnɛ̄ɛbɛ̀.
16
Yesù à sòblana ɓǎŋ, à nyɔdi lēp bitēebīloŋi; ndi nǔnkì,
ŋgìi ì yîblà, à tɛhɛ Mbuu Nyambɛ à nsòs kìkìi hìɓɛ̀ŋ, à
ɓɛdɛ̄p ŋgìì yeē. 17 Ndi nǔnkì, kiŋ i lol ŋgìi, ì kal lɛ, Màn
wɛ̂m nu gwēha nūnu, à nlēmel mɛɛ̀.

Màteò
4

1 Nì Mbuu à ɓɛdna Yesù ŋɔ̀ŋ lɛ a nɔdana nì ǹsɔ̀hɔ̀p. 2 À
soga ɓǎŋ jɛ̄ mòm mana mā mus nì mòm mana mā mau,
ɛ̀ɓòt à lɔ̂, à kal nyɛ lɛ, Iɓālɛ̄ ù
njàl ì gwɛl nyɛ. 3 Nì ǹnɔ̀ɔd
yè Mǎn Nyāmbɛɛ̀, kǎl lɛ̄ i ŋgɔ̀k ini i yilā bìkɔ̀ga. 4 À timbhɛ
lɛ, I ye ǹtǐlɓàgà lɛ, mùt à ganìŋil ɓe ndigi nì kɔ̀ga yɔtāma,ndi ndik nì hikìi ɓàŋga i mpēmel i nyɔ̀ Nyambɛ̂.i 5 Nì
ǹsɔ̀hɔ̀p à kɛnā nyɛ ŋkɔ̀ŋ m̀ pubhaga, à tee nyɛ ŋgìi ǹyòl
tempɛ̀l, 6 à kal nyɛ lɛ, Iɓālɛ̄ ù yè Mǎn Nyāmbɛɛ̀, sùmblɛ ī
sī; inyǔlɛ̄ i ye ǹtǐlɓàgà lɛ, À gaɓēhnɛ wɛ āŋgɛ̀l yee; i
gaɓɛ̀gɛɛ wɛ ī mɔ̀ɔ ̀ map, lɛ ù tiga tomōl koō wɔŋ i ŋgɔ̀k.j
7
Yesù à kal nyɛ lɛ, I ye kì ǹtǐlɓàgà lɛ, Ù nɔ̀ɔd
ɛgɛ ɓaŋ Ŋwɛ̀t
 8
lɛ Nyambɛ wɔ̀ŋ. Ǹsɔ̀hɔ̀p à ɓɛdna ki nyɛ̄ ŋgìi sɔ̄sɔ̄ hìkòa,
à eba nyɛ bìànɛ̀ bi ŋkɔ̀ŋ hisi gwɔbisonā nì lìpem jap; 9 à
kal nyɛ lɛ, Mɛ̀ ntī wɛ mmàm mana mɔmasonā iɓālɛ̄ ù
ŋ̀om maɓɔŋ hisī, ù ɓeges mɛ̂. 10 Yesù à kal nyɛ lɛ, À Saatàn,
nyɔdi; inyǔlɛ̄ i ye ǹtǐlɓàgà lɛ, Ù ɓeghàk Ŋwɛ̀t lɛ Nyambɛ
wɔ̀ŋ, ù gwèèlàk ndik nyɛ̄tāma.l 11 Nì ǹsɔ̀hɔ̀p à yek nyɛ, ndi
nǔnkì aŋgɛ̀l i lɔ ī gwèlèl nyɛ.
12 Yesù à nɔk ɓǎŋ lɛ̄ ɓa ŋkweēs Yohānɛ̀s i ndāp mɔ̀k, à
temb i Gàlìleà. 13 À ǹnyɔdi Nǎsàrèt, à kɛ̂ à yen i
Kàpɛrnāùm, ŋkɔ̀ŋ u ye ɓɛ̀bɛ̀ɛ ̀ nì lɔ̀m, i pōla Zèbulòn nì
Naftālì, 14 lɛ jàm li pōda nì m̀ podôl Yèsayà li yɔn lɛ,
15
Lɔ̀ŋ Zebūlòn nì lɔ̀ŋ
Naftālì,
njɛ̌l lɔ̀m nyɔɔ̄ ŋwìì
Yɔrdàn,
Gàlìleà ì bìlɔ̀ŋ bìpɛ,
16
lɔ̀ŋ i ɓā yeènɛ̀ i
jǐbɛ̀,
i bitɛ̄hɛ mapubi màkɛŋi;
yàk ɓòt ɓa ɓā yeènɛ̀ i
mbɔ̄k nyɛ̀mb nì i yìɛ ī
nyɛɛ̀mb, màpubi ma
pēmel ɓɔ̄.*
17
Ìɓòdòl ŋgèdà ì yɔ̌n Yēsù à kahal āŋaàl, à kàlàk lɛ,
Hyɛ̀la mìŋɛm, inyǔlɛ̄ ànɛ̀ ŋgiī i gweē nì mɔ̀ɔ.

18 À ɓa hyom ɓǎŋ ŋgwāŋ lɔɔ̄m Gàlìleà, à tɛhɛ linyàŋ liɓaà,
Simòn nu à nsèblana lɛ Petrò, ɓɔ mànyaŋ Andrěà, ɓa
lɛŋɛ̀k mbunja i lɔ̌m, inyǔlɛ̄ ɓa ɓā yeŋ cɔ̀bi. 19 Nì nyɛ à kal
ɓɔ lɛ, Nɔ̀ŋa mɛ̀, mɛ̀ gayìlha ɓee ɓàyeŋ ɓòt. 20 Nì ɓɔ ɓa
ŋwas mbunja bitēebīloŋi, ɓa nɔŋ nyɛ. 21 À kòògɛ ɓǎŋ bīsū,
à tɛhɛ lìnyàŋ lìpɛ liɓaà, Yàkobò mǎn Sèbèdeò ɓɔ mànyaŋ
Yohānɛ̀s, ɓa yiī mòŋgo ɓɔ nì ìsaŋ Sebèdeò, ɓa tiblàk
mbunja yap; nì nyɛ à sebēl ɓɔ. 22 Nì ɓɔ ɓa yek moŋgō nì
ìsaŋ bitēebīloŋi, ɓa nɔŋ nyɛ.
23 Yesù à ɓa hyom Gàlìleà yɔ̀sonā, à niigàgà mandāp
map ma mitìn, à aŋlàk Mìŋaŋ Mìnlam mi anɛ̀, à mèlhàk
hikìi kɔ̀n nì bìyìŋyɛ̀ gwɔbisonā i kède ɓòt. 24 Ŋgàn yeē ì
kɛ Sīrìà yɔ̀sonā, ɓa kɛ̀na ɓàkɔ̀kɔn ɓɔɓasonā i nyɛ̄nī, ɓa ɓā
ɓā kɔɔ̀n ndòŋ nì ndòŋ makɔ̀n, ɓa ɓā ɓā ɓa gweē njòghɛ̀,
ɓa mimbuu mìmɓɛ, ɓàkwɔ̀ti, nì mìŋǎmbgɛ̀; nì nyɛ à
m̀ melēs ɓɔ. 25 Màmùt ma ɓôt màkɛŋi ma nɔ̌ŋ nyɛ̄, ma
lolàk i Gàlìleà nì i Dèkàpolì * nì Yèrusàlɛ̀m nì Yùdeà nì
uu ŋwìì Yɔrdàn.

Màteò
5
1 Kìi à ǹtɛhɛ mamùt ma ɓôt, à ɓɛt hikòa; à yen hisī, yàk
hɔp, à kahal nīiga
ɓànigîl ɓee ɓa lɔɔ̄ nyɛ̄nī. 2 Nì nyɛ à yɔŋ
ɓɔ, à kal lɛ,
3
Ɓàyebêl i mbūu ɓa ye
ǹsǎyɓàk, inyǔlɛ̄ ànɛ̀
ŋgiī i ye i'yap.
4
Ɓòt ɓa modī ɓa ye
ǹsǎyɓàk,
inyǔlɛ̄ ɓa gakòs hɔ̂gɓɛ̀.
5
Ɓòt ɓa miŋɛm mi
ŋwɛɛ̄ ɓa ye ǹsǎyɓàk,
inyǔlɛ̄ ɓa gakòdol hisi.
6
Ɓòt ɓa ŋkɔ̀n njâl nì
nyùs inyùu tɛ̄lɛɛ̀bsep ɓa
ye ǹsǎyɓàk,
inyǔlɛ̄ ɓa ganūuhana.
7
Ɓàkɔ̀nàŋgɔɔ ɓa ye
ǹsǎyɓàk, inyǔlɛ̄ ɓa
gakɔ̀n yâk ɓɔ ŋgɔ̄ɔ.
8
Ɓòt ɓa gweē mìŋɛm
mìmpubi
ɓa ye ǹsǎyɓàk, inyǔlɛ̄
ɓa gatɛ̄hɛ Nyambɛɛ̀.
9
Ɓàsaŋgâl ɓòt ɓa ye
ǹsǎyɓàk,
inyǔlɛ̄ ɓa gasèblana lɛ
ɓɔ̀n ɓa Nyambɛ̂ .
10
Ɓòt ɓa ntèèŋgana
inyùu tɛ̄lɛɛ̀bsep ɓa ye
ǹsǎyɓàk, inyǔlɛ̄
ànɛ̀ ŋgiī i ye ìyap.
11
Ɓèe nì yè ǹsǎyɓàk
i ŋgèdà ɓòt ɓa ńyàhal
ɓee, nì tèèŋgà ɓèe, nì
nyɛ̀ ɓèè ndôŋ mâm
màɓɛ yɔsonā inyùù
yɛ̂m.
12
Ɓèe kɔ̀na màsee, nì
hàk ŋgàndàk, inyǔlɛ̄
ǹsaâ nân u ye ŋ̀kɛŋi
ŋgìi; inyǔlɛ̄ halā nyɛ̄n
ɓa tèèŋga ɓàpodôl ɓa
ɓā ɓǒk ɓèè bisū.
13 Ɓèe nì yè ɓàs hana hisī, ndi iɓālɛ̄ ɓàs i nsoī linɛ̀, i ganɛ̀
ki nì kii? I ta hā ɓe ki tɔ̀ jàm, i nlēba ndīgiì, i kidɓana nì
ɓòt.
14
Ɓèe nì yè màpubi ma ŋkɔ̀ŋ hisi. Ŋ̀kɔ̀ŋ u nyogi ŋgìi
hìkòa u nlà ɓe sɔlɔ̀p. 15 Ɓa ŋkùyɛ ɓe ki tɔ̀ tuŋgɛŋ lɛ ɓa
ɓudɛ yɔ̄ hindāma, ɓa ntēe ndigi yɔ̄ i ŋgìi tēenɛ, lɛ i ɓay
īnyùu ɓòt ɓɔɓasonā ɓa ye mū ī ndāp. 16 Halā kì nyɛn yàk
ɓèe ɓèyhana màpubi manân i hɛ̌t ɓòt ɓa yê, lɛ ɓa tɛhɛ
mìnsɔn minân mìnlam, ndi ɓa ti Ìsɔŋ na᷆n nu à yè i ŋgìì
lipem.
17 Nì hɔŋɔl ɓaŋ lɛ̄ mɛ̀ bilɔ̀ i òbòs mben tɔ̀ ɓàpodôl; mɛ̀
bilɔ̀ ɓe mɛ ī òbòs, ndik ī yōnoòs. 18 Inyǔlɛ̄ mɛ̀ nhɔ̄mb ɓee
hɔ̀dɔ lɛ, Lɛtɛ̀ɛ ̀ ŋgìi ì tagɓɛ̀, nì hìsi, hìtɛ̀ndi hyada hi
ganyɔ̄di ɓe munu mbēn, tɔ̀ lìtɔn jada, màm mɔmasonā
mɔ ŋgì yɔ̂n. 19 Jɔn tɔ̀njɛɛ à gahɔ̀hɔl litìŋ jada munu matìŋ
mana ma nlòòha bitidigi, à niigàgà kì ɓòt halà, nyɛn à
gasèbla nu à ǹloha bitidigi i ànɛ̀ ŋgiì; ndi tɔ̀njɛɛ à gaɓɔ̀ŋ
mɔ, à niigàgà kì halà, nyɛn à gasèbla nûŋkɛŋi i ànɛ̀ ŋgiì.
20
Inyǔlɛ̄ mɛ̀ ŋkàl ɓee lɛ, Iɓālɛ̄ tɛlɛɛ̀bsep nân i ńyamb ɓe i
ɓayimbēn nì Fàrisày ki nì gajòp yaga ɓe i ànɛ̀ ŋgiì.
21 Nì binɔ̄k kìì i kèla nì ɓòt ɓa kwâŋ lɛ, Ù nɔlɔk ɓaŋ mùtm;
tɔ̀njɛɛ à nnɔ̄l muùt à kòli nì bìkeehɛnɛ. 22 Ndi mɛ̀ mɛ̀ ŋkàl
ɓee lɛ, Hi mût à ŋūnɓɛnɛ manyaāŋ ŋgi njɔ̀m à kòli nì
bìkeehɛnɛ; tɔ̀njɛɛ à gakàl maasāŋ lɛ, Yɔ̀ma mu᷆t, à kòli nì
bìkeehɛnɛ bìkɛŋi; tɔ̀njɛɛ à gakàl nyɛ lɛ, Joŋ yɔmâ, à kòli
nì gèhenà * ì hyèe. 23 Inyùu hālà iɓālɛ̄ ù nlɔ̀na likèblà jɔŋ i
jùù li bisɛ̀sɛmà, ndi ù hɔŋɔl ha lɛ̄ mǎsɔ̄ŋ à gwèènɛ wɛ̀
ǹsɔ̀hi, 24 yek lìkèblà jɔŋ i mbɔ̀mbɔm jùu, u nya kɛ̀ ndugi i
sāŋglà nì mǎsɔ̄ŋ, ndi tɔ̀lɛ ù ntèmb, ù ntī likèblà jɔŋ.
25
Ù palgà saŋgla ɓeenà mût nì gwèèna, ki nì ŋgi yiī njɛ̀l;
à tiga lɛ à kɛnā wɛ yāk ŋ̀keês, ndi ŋ̀keês à ti wɛ ŋ̀kwès
ɓòt i mɔ̀k, ndi ù kwɔ mɔ̀k. 26 Hɔ̀dɔ hɔ̀dɔ mɛ̀ nhɔ̄mb wɛ lɛ̄,
ù gapām yaga ɓe mɔ lɛtɛ̀ɛ ̀ ù mal saa yaàk pɛ̀s kabā i nsōk.
27 Nì binɔ̄k kìì i kèla nì ɓòt ɓa kwâŋ lɛ, Ù kɛ̀nɛk ɓaŋ
ndèŋg. n 28 Ndi mɛ̀ mɛ̀ ŋkàl ɓee lɛ, Hi mût à nnùn mudàà
ni bìsòmblɛ bìɓɛ, wɛ̀ɛ à m̀ mal kɛ nyɛ̄ ndèŋg ŋɛ̄m wee.
29
Ndi iɓālɛ̄ jìs jɔŋ li waalōm li ŋkwèha wɛ̂, sɔdɔl jɔ̄, u lɛp
jɔ̄; inyǔlɛ̄ i ye wɛ̀ lɔŋgɛ lɛ̄ jò yɔŋ yada i obì, hàɓaɓe lɛ
nyùù yɔŋ yɔ̀sonā i leŋā ī gèhenà. 30 Iɓālɛ̄ wɔ̀ɔ ̀ wɔŋ waalōm
u ŋkwèha wɛ̂, kit wɔ̄, u lɛp wɔ̄; inyǔlɛ̄ i ye wɛ̀ lɔŋgɛ lɛ̄ jò
yɔŋ yada i obì hàɓaɓe lɛ nyùù yɔŋ yɔ̀sonā i leŋā i gèhenà.
31 I kèla kì lɛ, Tɔ̀njɛɛ à nhèa ŋwaa weē, wɛ̀ɛ ̀ a ti nyɛ̄ kààt
sàgàl lìɓiî.o 32 Ndi mɛ̀ mɛ̀ ŋkàl ɓee lɛ, Tɔ̀njɛɛ à nhèa ŋwaa
weē hàndugi inyùu ndèŋg yɔ̀tama, wɛ̀ɛ à ǹyilha nyɛ
mùdàa ndèŋg; tɔ̀njɛɛ ki à mɓīi ŋŋwàhâk mudàa, à ŋ̀kɛɛ̄
ndèŋg.
33 Nì binɔ̄k ki lɛ̄ i kèla nì ɓòt ɓa kwâŋ lɛ, Ù kùmuk ɓaŋ
sɔ̀ŋ bìtɛmbɛɛ, ndi gwèlel Ŋwɛ̌t màm ù bikùmul nyɛ sɔ̀ŋ. p
34
Ndi mɛ̀ mɛ̀ ŋkàl ɓee lɛ, Nì kùm yaga ɓaŋ sɔ̀ŋ; tɔ̀ nì ŋgìi,
inyǔlɛ̄ yèènɛ anɛ̀ i Nyambɛ ì; 35 tɔ̀ nì hìsi, inyǔlɛ̄ kèhnɛ yee
makòò î; tɔ̀ nì Yèrusàlɛ̀m, inyǔlɛ̄ ŋ̀kɔ̀ŋ Kiŋɛ kɛ̄ŋi uù. 36 Ù
kùm ɓaŋ kì tɔ̀ sɔ̀ŋ nì ŋ̀ŋɔ wɔŋ, inyǔlɛ̄ ù tà ɓe lɛ ù yilha
hyoōŋ hyada hìpubi tɔ̀ hìhindi. 37 Bìpodol binân bi ɓa
ndīgi lɛ̄, Ŋ̀ŋ̂, ŋ̀ŋ;̂ Hɛni, hɛni; jàm li nlɔ̀ɔ ̀ hâ wɛ̀ɛ ̀ li nlòl yak
mùt m̀ ɓɛ. 38 Nì binɔ̄k kìì i kèla lɛ̄, ù top jis ù ca jīs, ù ɓok lisɔ̀ŋ ù ca līsɔ̀ŋ. q 39 Ndi mɛ̀ mɛ̀ ŋkàl ɓee lɛ, Nihbana mùt à mɓɔ̀ŋ ɓee ɓēba; tɔ̀njɛɛ à mɓēp wɛ lìmaŋ jɔŋ li waalōm, hyɛ̀ɛ̀lɛnɛ

yàk nyɛ lipɛ. 40 Tɔ̀njɛɛ à ɓak lɛ à kɛnā wɛ ŋkāa i yɔ̀ŋ wɛ̀
sɔdî, ŋwèhel yàk nyɛ kōdiì. 41 Tɔ̀njɛɛ ki à nhēles wɛ ī kɛ̀nà nyɛ kīlòmedà yàda, kɛ̀na nyɛ̄ iɓaà. 42 I mùt à ńyàgal wɛ
yɔ̌m, ti nyɛ̄; tɔ̀ nu à mpɔ̀ɔ wɛ yɔ̌m, ù kòm ɓaŋ nyɛ̄ mbūs.
43 Nì binɔ̄k kìì i kèla lɛ̄, ù gagwēs muùt wɔ̌ŋ lìɓok, r u ɔɔ̄
ŋ̀ɔ̀ɔ̀ wɔ̌ŋ. 44 Ndi mɛ̀ mɛ̀ ŋkàl ɓee lɛ, Gweha ɓàɔ̀ɔ̀ ɓanân, sàyɓana ɓā ɓā ntììhɛ ɓee, ɓòŋlana ɓàɓala ɓānaàn lɔŋgɛ̂, sɔɔhana kì inyùu ɓòt ɓa mɓòmol ɓee nì ɓa ɓā ntèèŋga ɓee,
 45 lɛ ni ɓa ɓɔ̀n ɓa Isɔ̄ŋ na᷆n nu à yè i ŋgìi; inyǔlɛ̄ à mpēmhɛnɛ ɓoòt ɓàɓɛ nì bìlɔŋgɛ bī ɓoòt jɔ̌p, à nohnɛ̀gɛ̀ ɓòt ɓa tee sēp nì ɓa ɓā tee ɓē sep nɔ̌p. 
46 Inyǔlɛ̄ iɓālɛ̄ nì ŋgwēs ɓoòt ɓa ŋgwēs ɓee, wɛ̀ɛ kīnjɛ̄ ǹsaâ nì gwèe? Ɓàa yàk ɓàkɔ̀dtâs ɓa mɓɔ̀ŋ ɓe halà? 
47 Ihɔ̄blɛ̄ nì ńyèga ndigi lòk isɔ̄ŋ naàn yɔtāma, wɛ̀ɛ nì nlɔ̀ɔ̀ la ɓôt ɓàpɛ? Ɓàa yàk bìhaarɛ̀n bi mɓɔ̀ŋ ɓe halà?
48 Jɔn nì ɓâk ǹyɔnɔ̂k, kìkìi Ìsɔŋ na᷆n nu à yè i ŋgìì à yoni.

Màteò 
6

1 Yihnana lɛ̄ nì ti ɓaŋ màkèblà manân bisū bi ɓoòt lɛ ndi ɓa tɛhɛ ɓèe; halà ki nì gaɓāna ɓe nsaâ yak Ìsɔŋ na᷆n nu à yè i ŋgìi. 2 Jɔn ŋgèdà ù ntīnɛ makèblà, ù hɛm ɓaŋ sēp, kìkìi ɓòt ɓa bihèŋɓà ɓa mɓɔ̀ŋ mandāp ma mitìn nì manjɛ̀l, lɛ ndi ɓòt ɓa ɓeges ɓɔ̄. Hɔ̀dɔ nu mɛ̀ nhɔ̄mb ɓee lɛ ɓa mmal koōs nsaâ wap. 3 Ndi wɛ̀ i ŋgèdà ù ntī makèblà, ù nɛɛbɛ
ɓaŋ lɛ̄ wɔ̀ɔ̀ wɔŋ waaē u yi jàm u waalōm u mɓɔ̀ŋ; 4 lɛ màkèblà mɔŋ ma ɓanɛ ī ndìdì, ndi Ìsɔŋ nu à ntɛ̄hɛ nyɔɔ̄ ndìdì à gatìmbhɛ wɛ mɓàmba.
5 I ŋgèdà nì nsɔ̄ɔhɛ̀, nì ɓa ɓaŋ kìkìi ɓòt ɓa bihèŋɓà; inyǔlɛ̄ ɓa ŋgwēs tɛlɛp mandāp ma mitìn nì makānda ma manjɛ̀l i sɔ̄ɔhɛ̀, lɛ ndi ɓòt ɓa tɛhɛ ɓɔ̄. Hɔ̀dɔ nu mɛ̀ nhɔ̄mb ɓee lɛ, Ɓa mmal koōs nsaâ wap. 6 Ndi wɛ̀ i ŋgèdà ù nsɔ̄ɔhɛ̀, jǒp ŋkōŋgo wɔŋ, u yibī lìkòga, u sɔɔhɛ Ìsɔŋ nu à yè nyɔ̀ɔ

ndìdì, ndi Ìsɔŋ nu à ntɛ̄hɛ i ndìdì à gatìmbhɛ wɛ mɓàmba.

7 Ù ɓa kāhal sɔ̄ɔhɛ̀, ù pɔdɔk ɓaŋ bìpɔpɔdà bi mâm kìkìi bìhaarɛ̀n bi mɓɔ̀ŋ; inyǔlɛ̄ ɓa nhɔ̄ŋɔl lɛ ɓa ganōoga inyùu ŋgàndàk yap bipodol. 8 Nì kona ɓaŋ ɓɔ̄, inyǔlɛ̄ Ìsɔŋ na᷆n à ńyī maàm ma nsòmbla ni ɓèe, ɓèe ŋgì yàgal nyɛ.

9 Jɔn sɔ̄ɔhana nī lana lɛ,

À Tatā wès nu ù yè i ŋgìi,

jòy jɔŋ li pubhana,

10 ànɛ̀ yɔŋ i lɔɔ̄,

sòmbòl yɔŋ i ɓoŋā hīsī

kìkìi ī ŋgìi.

11 Ti ɓès kɔgā i kolī nì ɓès lɛ̂n,

12 ŋwèhel ɓès mapil mes,

kìi yàk ɓěs dì ŋŋwèhel

ɓɛ̀t ɓa gweē ɓès mapil,

13 ù ŋwàs ɓaŋ ɓès lɛ di

kwɔɔ̄ mànɔ̀ɔ̀dànà,

ndi tɔhɔl ɓès inyùu mùt m̀ɓɛ.

Inyǔlɛ̄ ànɛ̀ i ye ìyɔŋ,

nì lìpemba, nì lìpem

m̀ɓa ni m̀ɓa. Ààmɛ̀n.

14 Inyǔlɛ̄ iɓālɛ̄ nì ŋŋwèhel ɓôt màhòhà map, ki Ìsɔŋ na᷆n nu à yè i ŋgìì à gaŋwèhel yâk ɓèe. 15 Ndi iɓālɛ̄ nì ŋŋwèhel ɓe ɓôt, ki tɔ̀ Ìsɔŋ na᷆n à gaŋwèhel ɓe ɓee màhòhà manân.

Bìniigana bi Yesù inyùu sōga jɛ̄

16 Halā kì nyɛn ŋgèdà nì nsōga jɛ, nì kàŋ ɓaŋ màsu kìkìi ɓòt ɓa bihèŋɓà, inyǔlɛ̄ ɓa mɓēbes masu map, lɛ ndi ɓòt ɓa tɛhɛ ɓɔ̄ lɛ ɓa nsōga jɛ. Hɔ̀dɔ nu mɛ̀ nhɔ̄mb ɓee lɛ, Ɓa mmal koōs nsaâ wap. 17 Ndi wɛ̀ i ŋgèdà ù nsōga jɛ, hɔɔ ŋ̀ɔ

wɔŋ mòo, u sɔɔ̄ kì su wɔŋ, 18 lɛ ɓòt ɓa tɛ̄hɛ ɓaāŋ wɛ̀ lɛ ù nsōga jɛ, ndik Ìsɔŋ nu à yè nyɔ̀ɔ ndìdì; ndi Ìsɔŋ nu à ntɛ̄hɛ

i ndìdì, à gatìmbhɛ wɛ mɓàmba.
19 Nì kòhlɛnɛ ɓaŋ ɓèèɓɔmɛ̀dɛ màsòò ma ŋkùs hana hisī, hɔ̀ma ɓìt i njɛ̄ nì maŋglêt, nì hɔ̀ma ɓòt ɓa wip ɓa mɓōk ndap lɛ ɓa nip. 20 Ndi kòhlana ɓèèɓɔmɛ̀dɛ màsòò ma ŋkùs i ŋgìi, hɔ̀ma ɓìt i njɛ̄ ɓēe tɔ̀ maŋglêt, tɔ̀ ɓòt ɓa wip ɓa mɓōk ɓe ndap lɛ ɓa nip. 21 Inyǔlɛ̄ hɔ̀ma lìsòò jɔŋ li ŋkùs li yenɛ̀, ha kì nyɛn yàk ŋ̀ɛm wɔŋ u mɓānɛɛ̀.
22 Jìs li ye tūŋgɛŋ i nyuu. Jɔn iɓālɛ̄ jìs jɔŋ li ye mbōo, wɛ̀ɛ nyùù yɔŋ yɔ̀sonā ì ńyɔ̄n ni màpubi. 23 Ndi iɓālɛ̄ jìs jɔŋ li ŋkɔ̀n, wɛ̀ɛ nyùù yɔŋ yɔ̀sonā ì ńyɔ̄n ni jǐbɛ̀. Jɔn iɓālɛ̄
màpubi ma ye ī kède yɔŋ ma ńyilā jiibɛ̀, kinjɛ̄ jǐbɛ̀ lìkɛŋi lî!
24 Mùt nyɛkǐnyɛ̄ à nlà ɓe gwelēl ɓɛt iɓaà, ndik lɛ̄ à gaɔ̀ɔ̀
wadā, a gwes nūu; tɔ̀lɛ à ga-ādɓɛ ni wàda, a yan nūu. Nì tà ɓe lɛ nì gwèèlàk Nyambɛ̂, nì gwèèlàk kì ŋ̀kùs.25 Jɔn mɛ̀ ŋkèlel ɓee lɛ, Nì tòŋ ɓaŋ īnyùu nɔ̀m nân, inyùu yɔ̌m nì gajɛ̄, tɔ̀ inyùu yɔ̌m nì ganyɔ̄; tɔ̀ inyùu mànyùù manân lɛ nì gahāba kii. Ɓàa nɔ̀m i nlɔ̀ɔ̀ ɓe bijɛk, nyùù kî ì nlɔ̀ɔ̀ ɓe biɛ̀ŋg? 26 Nùnakì dìnùni di ŋgiì, di ŋŋwàs ɓe mboo, tɔ̀ ɓùmbùl, tɔ̀ kòhlɛ̀ bìjɛk mandùgi; ndi Ìsɔŋ na᷆n nu à yè i ŋgìì à njēs cɔ. Ɓàa ɓèe nì nlɔ̀ɔ̀ ɓe cɔ ŋgàndàk màlòo? 27 Ǹjɛɛ na᷆n à yè lɛ à la ēbēs ntɛl wee tɔ̀ kìi hìkeŋee hi wɔɔ inyùu ndùŋa yeē? 28 Nùnakì bìlàlàŋ bi bikay kìì bi nnūk; bi ŋgwɛ̀l ɓe nsɔn tɔ̀ hyɔs dìkòò. 29 Ndi mɛ̀ ŋkàl ɓee lɛ, Tɔ̀ Sàlomò nyɛmɛ̀dɛ yaga i kède lìpem jee jɔlisonās à ɓa ɛŋgɛ̀p ɓe kìkìi làlàŋ yada mû. 30 Ndi iɓālɛ̄ Nyambɛ à ŋɛ̀ŋg maɓuy ma bikay halà, ma mā ye lɛ̀n, ndi yàni ma nlèŋa i jùu, à ɓee ɓa hemlɛ̀ tidigi, ɓàa à tà ɓe lɛ à ɛŋg ɓee ìlɔ̀ɔ̀ halà? 31 Jɔn nì tòŋ ɓâŋ, nì kàl lɛ, Dì gajɛ̄ kii? Tɔ̀lɛ, Dì ganyɔ̄ kii? Tɔ̀lɛ, Dì gahāba kii? 32 Inyǔlɛ̄ bìhaarɛ̀n bi ńyēŋ
gwɔ̀m bini gwɔbisonā; ŋgɔ Ìsɔŋ na᷆n nu à yè i ŋgìi à ńyī

lɛ gwɔ̀m bini gwɔbisonā bi nsòmblana inyùu na᷆n. 33 Ɓèe 
nyà yeŋa ndūgi anɛ̀ yee nì tɛlɛ̂bsep yee, ndi tɔ̀ lɛ gwɔ̀m bini gwɔbisonā bi gakòndnana ɓee. 34 Jɔn nì tòŋ ɓaŋ
īnyùu lìkɛɛ, inyǔlɛ̄ lìkɛɛ li gaɓāna yèè nduŋā. Ndùdù kɛl yadā ì ŋkɔ̀la yɔ̀kɛl ì.

Màteò 
7

1 Nì kees ɓaŋ, lɛ ndi tɔ̀ ɓèe nì gakēehana ɓee. 2 Inyǔlɛ̄ nì gakēehana nlèlèm kìkìi nì ŋkēes ɓapɛ; inyǔlɛ̄ mìnsɔ̀hi nì ŋōmaà, ŋwɔ ki ŋwɔ̄n ɓa gaōm yaàk ɓèe; hìhègà nì nhègèl hyɔn hi gahègna ɓee. 3 Ù mɓèŋgnɛ ki nan i jìs li maasɔ̄ŋ, ndi ù nogda ɓe ŋɔnd u hendi wɛ̀ i jìs jɔŋ? 4 Tɔ̀ lɛlaa ù nlà kal maasɔ̄ŋ lɛ, Ŋwǎs lɛ̄ mɛ hund wɛ̀ nan i ye wɛ̀ i jǐs ki ŋ̀ɔnd u ɓehi wɛ̀ i jìs jɔŋ? 5 À mût bìhèŋɓà, nyà hund ndūgi ŋɔnd i jìs jɔŋ, ndi tɔ̀ lɛ ù ntɛ̄hna yaga sooŋ i hūnd nān i ye ī jìs li maasɔ̄ŋ. 6 Nì ti ɓaŋ ŋgwɔ̄ yɔ̌m pūbhaga, tɔ̀ lebêl ŋgòy pɛ̂rl nân, i tiga lɛ i kidɓɛ yɔ nì pàl yap, ndi i hyɛ̂lɓà i was ɓee.
7 Yàglana, ndi i gatīna ɓee; yeŋa, ndi nì galèba; kɔ̀ɔ̀dana, ndi i gayìblana ɓee; 8 inyǔlɛ̄ hi muùt à ńyàgàl à ŋkòs; nu à ńyēŋ à nlèbà; nu kì à ŋkɔ̀ɔ̀dɛ̀ i gayìblana nyɛ. 9 Ǹjɛɛ mût i kède na᷆n, à yè lɛ à ti man wèe mùùnlom ŋgɔ̂k, iɓālɛ̄ à ǹyet nyɛ kɔ̀ga? 10 Tɔ̀ iɓālɛ̄ à ǹyet nyɛ hyɔ̀bi, ɓàa wɛ̀ɛ à ntī

nyɛ hyèè nyɔɔ? 11 Ndi iɓālɛ̄ ɓèè ɓôt ɓàɓɛ, nì ńyī ti ɓɔn ɓanaàn màkèblà màlam, ŋgɔ Ìsɔŋ na᷆n nu à yè i ŋgìì à galòòha ti ɓôt ɓa ńyàgal nyɛ gwɔ̌m bìlam. 12 Jɔn màm mɔmasonā nì nsòmbol lɛ ɓòt ɓa ɓoŋōl ɓèe, yàk ɓèe ɓòŋlana ɓɔ̄ halà, inyǔlɛ̄ mben ì, ɓàpodôl kì ɓâ.

13 Ɓèe jùblana ŋwɛ̀mɛl ǹtidigi, inyǔlɛ̄ ŋwɛ̀mɛl u ye ŋ̀kɛŋi, njɛ̀l ki ì nehi, ì ŋkɛ̀ i yìmîl, ŋgàndàk yɔ̌n ì njùbul mû.

14 Inyǔlɛ̄ ŋwɛ̀mɛl u ye ǹtidigi, njɛ̀l ki ì ŋkɛ̀ i nìŋ ì yè hìpàgdà; ndèk yɔn i nlèba yɔ̂.
15 Ɓèè yihnana īnyùu ɓàpodôl ɓa bitɛmbɛɛ, ɓa ɓā nlɔ̀ i ɓěnī ɓa heeba bìkòp bi mintomba, ndi i kède ɓa ye njèè i ŋ́wās. 16 Nì gayīl ɓɔ inyùu màtam map. Ɓàà ɓa ŋkɛ̄t matam ma ŋkòò wây litùmbì li bilɔ̀ɔ, tɔ̀ màtam ma faygè i njo᷆m? 17 Halā nyɛ̄n hī ɛ lām i nnūm matam màlam, ndi ɛ ɓɛ̄ i nnūm matam màɓɛ. 18 Ɛ lām i ta ɓē lɛ i num matam màɓɛ, tɔ̀ ɛ ɓɛ̄ kiì i ta ɓē lɛ i num matam màlam. 19 Hi ɛ i nnūm ɓe matam màlam i ŋkègà, i leŋā ī hyèe. 20 Jɔn nì gayīl ɓɔ inyùu màtam map.
21 Hà hi mût ɓe nu à nsèbel mɛ lɛ̄, À Ŋwɛt, à Ŋwɛt, nyɛn à gajòp i ànɛ̀ ŋgiì, ndik nū à mɓɔ̀ŋ sombòl Tatā nū à yè i ŋgìi. 22 Ŋgàndàk ì gakàl mɛ yɔ̀kɛl lɛ, À Ŋwɛt, ɓàa dì bipɔ̄t ɓe binděē i jòy jɔŋ, dì pemhàk mìmbuu mìmɓɛ i jòy jɔŋ, dì gwɛ̀lɛ̀k kì ŋgàndàk mìmpemba mi mâm i jòy jɔŋ? 23 Mɛ̀ gakàl ni ɓɔ lɛ, Mɛ̀ ɓe yi yāga ɓe mɛ ɓèe; à ɓee ɓa nì mɓɔ̀ŋ mâm ma liyànmben, nyɔ̀dna mɛ̀ hâ.
24 Jɔn hī muùt à nnɔ̄k biɓàŋga gwɛ̂m bini, ndi à ɓɔ̀ŋɔ̀k kì gwɔ, mɛ̀ gahègda nyɛ ni mùt pèk nu à oŋol ndāp yeē i ŋgìi ŋgɔ̀k; 25 ndi nɔ̌p à ɓa à nɔ̂k, à kumūl ndāp ì, bìhùndùl bi tagɓɛ̀gɛ̀, mbuk à hòŋòk, ndi ì kwɔ̀ɔ ɓēe, inyǔlɛ̄ ì oŋna ī ŋgìi ŋgɔ̀k. 26 Ndi hi mût à nnɔ̄k biɓàŋga gwɛ̂m bini, ndi à ɓɔŋ ɓe gwɔ, à yè kìkìi jōŋ muùt i ī ōŋol ndāp yeē i ŋgìi lìsɛgɛ̀; 27 ndi nɔ̌p à ɓa à nɔ̂k, à kumūl ndāp ì, bìhùndùl bi tagɓɛ̀gɛ̀, mbuk à hòŋòk, nì yɔ̀ ì kuubà, ì kwɔ ɓēba likwɔ̀k.
28 I lēŋa lɛ̄, Yesù à mǎl ɓǎŋ pɔ̄t biɓàŋga bini, lìmùt li ɓôt li hɛl inyùu màeba mee; 29 inyǔlɛ̄ à ɓa niigà ɓɔ kìkìi ŋwɛ̌t, hà kìi ɓàyimbēn ɓap ɓee.


Màteò
8

1 À sǒs ɓǎŋ ī sī hìkòa, màmùt màkɛŋi ma nɔŋ nyɛ. 2 Ndi nǔnkì, mùt lò wàda à lɔɔ̄ nyɛ̄nī, à oop bisū gwee, à kal lɛ, À Ŋwɛt, iɓālɛ̄ ù ŋ̀kêmhɛ̀, ù yè lɛ ù pubus mɛ̂. 3 Nì Yesù à sambal wɔɔ wee, à tis nyɛ, à kal lɛ, Mɛ̀ ŋ̀kêmhɛ̀, pop. Nì bitēebīloŋi lò yee i mâl. 4 Nì Yesù à kal nyɛ lɛ, Ù yihgɛ̀ ni lɛ ù aŋlɛ ɓaŋ mùt nyɛkǐnyɛ̄; ndi kɛ̀ eba wɛ̀mɛ̀dɛ prǐsì, u ti kì lìkèblà Mosè à tee ī ɓā ɓɔ̄ mbògi. Kàpɛrnāùm, ŋ̀ànɛ̀ mbogôl sonda à lɔ̂, à sɔɔhɛ nyɛ, 6 à kal lɛ, À Ŋwɛt, hìlɔga hyɛ̂m hi niŋī mbāy, ŋ̀ǎmbgɛ̀, hi nsòghɛ ŋgandàk.
7 Nì Yesù à kal lɛ, Mɛ̀ galɔ̀ i mèlès nyɛ. 8 Nì ŋ̀ànɛ̀ mbogôl sonda à timbhɛ lɛ, À Ŋwɛt, mɛ̀ kòli ɓē mɛ lɛ̄ u joōp ī ndāp yɛɛ̀m; pɔt ndīgi ɓàŋga, hìlɔga hyɛ̂m hi gamǎl. 9 Inyǔlɛ̄ yàk mɛ̀ mɛ̀ yè i sī ànɛ̀, mɛ̀mɛ̀dɛ kî mɛ̀ gwèe sōndaà; mɛ̀ yè mɛ kǎl yàda lɛ̄, Kɛ̀nɛk, ì ŋkɛ̀; ìpɛ lɛ, Lɔ̀ɔ, ì nlɔ̀; kìi mɛ̀ ŋkàl ŋkɔ̀l wɛ̂m lɛ, Ɓɔ̌ŋ jàm lini, u mɓɔ̀ŋ jɔ. 10 Kìi Yēsù à ǹnɔk halà, à hɛ̂l, à kal ɓoòt ɓa nnɔ̀ŋ nyɛ lɛ, Hɔ̀dɔ nu mɛ̀ nhɔ̄mb ɓee lɛ, mɛ̀ ǹtɛhgɛ̀ ɓe mɛ ndòŋ hemlɛ̀ kɛŋi ìni, tɔ̀ i Īsrǎɛ̀l yaga. 11 Mɛ̀ ŋkàl ɓee lɛ, Ŋgàndàk ɓòt ì galòl likòl nì i hyòŋg, ì gayèn i jɛ̄ ɓɔ̄ nì Abràhâm nì Isàk nì Yakòb i ànɛ̀ ŋgiì; 12 Ndi ɓa galɛ̄p ɓɔn ɓa anɛ̀ nyɔ̀ɔ̀ i jǐbɛ̀, i hɛ̌t ǹlend u gaɓānɛ nì jɛ màsɔ̀ŋ. 13 Nì Yesù à kal ŋànɛ̀ mbogôl sonda lɛ̄, Kɛ̀nɛk; i ɓoŋā nì wɛ̀ kìkìi ù ǹhemlɛ̀. Nì hìlɔga hi mal ŋgɛ̄ŋ ì.
14 Yesù à jǒp ɓǎŋ ndāp Pētrò, à tɛhɛ nyogōl Pētrò nyùu ì ɓâk ì gwèe nyɛ̄. 15 Nì nyɛ à tis wɔɔ wee, lìhɛp li mal nyɛ; nì nyɛ à tɛlɛ̂p, à kahal gwèlel nyɛ.
16 Kòkoa i kwɔ̀ɔ ɓǎŋ, ɓa lɔnā nyɛ ŋgàndàk ɓòt ɓa mimbuu mìmɓɛ; nì nyɛ à pemes mimbuu nì ɓàŋga yee, à melēs ki ɓòt ɓɔɓasonā ɓa ɓā kɔɔ̀n, 17 lɛ jàm li pōda nì m̀podôl Yèsayà li yɔn lɛ̄, Nyɛmɛ̀dɛ à yɔ̌ŋ ɓɔ̀mb yes, à ɓa kì à ɓèèga màkɔ̀n mes. 18 Kìi Yēsù à ǹtɛhɛ mamùt màkɛŋi ma ŋkeŋa nyɛ, à kal lɛ, Ɓa yap ūu ŋwìì. 19 Nì ǹyimbēn wadā à lɔ̂, à kal nyɛ lɛ, À Lêt, mɛ̀ ganɔ̀ŋ wɛ̂ tɔ̀ hɛ yaga ù ŋkɛ̀. 20 Yesù à kal nyɛ lɛ, Ndɔn i gweē bìhok, dìnùni di ŋgiī di gweē mùmbul; ndi Mǎn mùt à gwèe ɓē hɔma i nìŋnɛ̀ ŋ̀ɔ wee. 21 Nì ǹnigîl nûmpɛ à kal nyɛ lɛ, À Ŋwɛt, ŋwǎs ndūgi mɛɛ̀, mɛ kɛ mɛ̄ joō tàta. 22 Ndi Yesù à kal nyɛ lɛ, Nɔ̌ŋ mɛ̀; ŋwǎs mìm mi jok mìm ŋwap.
23 À jǒp ɓǎŋ ī mòŋgo, ɓànigîl ɓee ɓa nɔŋ nyɛ. 24 Ndi nǔnkì, mbuk mbɛ̀bi nu ŋ̀kɛŋi à kahal hòŋ i lɔ̀m, màŋgudga ma ho yaga moŋgō, ndi à ɓa à nìŋi hīlɔ̄. 25 Nì ɓɔ ɓa kɛ ī nyɛ̄nī, ɓa todōl nyɛ, ɓa kal lɛ, À Ŋwɛt, tɔhɔl ɓěs, dì ǹlɔ ī cībaà.

26 Nì nyɛ a kal ɓɔ lɛ, À ɓee ɓa hemlɛ̀ tidigi, nì ŋkònol ki wɔŋi? Nì nyɛ à ǹnyɔdî, à kond mbɛbī nì lɔ̀m, lɔ̀m a tɛmɛ̄p yaga ŋwɛŋwɛ̄ɛ̀. 27 Ɓòt ɓa hɛ̂l, ɓa kal lɛ, Kinjɛ̄ ndòŋ mùt ìni yàk mbɛ̀bi ì nnōgoòl nì lɔ̀m?
28 À pam ɓǎŋ nyɔ̀ɔ̀ uu ŋwìì lɔm i lɔ̀ŋ ɓôt ɓa Gadārà, ɓòt ɓa mimbuu mìmɓɛ iɓaà, ɓa lol i sɔ̀ŋ, ɓa ɓɔmā nyɛ, ɓa ɓā
nyay k�᷆yaga, mùt à ɓa loò ɓe mu ī njɛ̌l ì. 29 Ndi nǔnkì, ɓa lɔnd, ɓa kal lɛ, À Yesù, Mǎn Nyāmbɛɛ̀, nì ɓěs nì wɛ̀ kii?
Ɓàa ù ǹlɔ nyɔ̄nɔ̄ i tèèŋgà ɓès ŋgèdà ŋgì pam? 30 Lìùŋ li ŋgôy lìkɛŋi li ɓā jɛɛ̀k ha hɔ̀ma nu nɔ̄nɔk. 31 Mìmbuu mìmɓɛ mi sɔɔhɛ nyɛ lɛ, Iɓālɛ̄ wɛ̀ɛ ù mpēmes ɓes, ɔm ɓès mu līùŋ li ŋgôy. 32 Nì nyɛ a kal ŋwɔ lɛ, Kɛ̀na. Nì ŋwɔ mi pam, mi kɛ̂ mi jop i ŋgòy; ndi nǔnkì, lìùŋ li ŋgoy jɔlisonā
li sundī mpùgɛ̀, li ɓɛha lɔ̀m, li wɔ malep. 33 Nì ɓòt ɓa ɓā

jeès yɔ ɓa ubi ŋgwee, ɓa kɛ ŋkɔ̀ŋ, ɓa aŋal mâm

mɔmasonā, yàk màm ma lēŋa nì ɓòt ɓa mimbuu mìmɓɛ.

34 Ndi nǔnkì, ŋ̀kɔ̀ŋ wɔnsonā u kɛ ɓɔ̀mà Yesù; ɓa tɛ̄hɛ ɓǎŋ

nyɛ̄, ɓa sɔɔhɛ nyɛ lɛ a nyɔdi lɔ̀ŋ yap.

Màteò
9

1 Nì nyɛ a jop i mòŋgo, à yap uu ŋwìì, à pam ŋkɔ̀ŋ wee.
2 Ndi nǔnkì, ɓa lɔnā nyɛ ŋ̀ǎmbgɛ̀ mût, u niŋī nàŋ; kìi Yēsù à ǹtɛhɛ hemlɛ̀ yap, à kal ŋǎmbgɛ̀ mût lɛ, À man wɛ̀m ɓan ŋ̀ɛm, bìɓeba gwɔŋ bi ŋŋwêhlànà. 3 Ndi nǔnkì, ɓàyimbēn ɓàhɔgi ɓa pɔt i kède miŋɛm ŋwap lɛ, Mùt nunu à ŋòbos Nyambɛ jǒy. 4 Lakìi Yēsù à ɓa yi màhɔŋɔ̂l map, à kal lɛ, Nì nhɔ̄ŋlɛnɛ ki ɓeba halā mīŋɛ̄m minaàn? 5 Ki i ye tɔ̀mba, hɛ ī kàl lɛ, Bìɓeba gwɔŋ bi ŋŋwêhlànà; hɛ lɛ̄, Tɛlɛp, kɛ̀nɛk?
6 Ndi lɛ ni yi lɛ̄ Mǎn mùt à gwèe ŋgùy hana hisī i ŋwèhèl bìɓeba [à kal ŋǎmbgɛ̀ mût lɛ], Tɛlɛp, ɓada nàŋ yɔŋ, kɛ̀nɛk ī ndāp yɔɔ̀ŋ. 7 Nì nyɛ a tɛlɛ̂p, à kɛ ī ndāp yeè. 8 Màmùt ma ɓôt ma tɛ̄hɛ ɓǎŋ hālà, ma yɔn ni ɓɛ̀ŋɛ̀l, ma ɓeges Nyambɛ̂, nu à ǹti ɓôt i ndòŋ ŋgùy ìni.
9 Kìi Yēsù à ǹtagɓɛ hâ, à tɛhɛ mût ɓa nsèbel lɛ Màteò, à yìi hɔ̀ma ɓa ntīnɛ taàs; à kal nyɛ lɛ, Nɔ̌ŋ mɛ̀. Nì nyɛ à tɛlɛ̂p, à nɔŋ nyɛ.
10 I lēŋa lɛ̄, kìi Yēsù à ǹyen ndāp i jɛ̄, nǔnkì, ŋgàndàk ɓàkɔ̀dtâs nì ɓàɓɔ̀ŋɓeba ɓa lɔ̂, ɓa yen i jɛ̄, nyɛ lòŋnì ɓànigîl ɓee. 11 Fàrisày i tɛ̄hɛ ɓǎŋ hālà, i kal ɓanigiìl ɓee lɛ, Màlêt nàn à njēla nyɛ nì ɓàkɔ̀dtâs nì ɓàɓɔ̀ŋɓeba inyǔkī? 12 Yesù à nɔk ɓǎŋ hālà, à kal lɛ, Ɓòt ɓa ye mbōo ɓa ńyēŋ ɓe
ŋgaŋgàŋ, ndik ɓā ɓā ŋkɔ̀n. 13 Ɓèe kɛ̀na, niglana lìkɔ̀blɛ li jàm lini lɛ, mɛ̀ ŋgwēs kɔnàŋgɔɔ, hà bìsɛ̀sɛmà ɓee; v inyǔlɛ̄

mɛ̀ bilɔ̀ ɓe mɛ ī sèbèl ɓòt ɓa tee sēp, ndik ɓàɓɔ̀ŋɓeba i hyɛ̀lŋɛm.
14 I mbūs hālà ɓànigîl ɓa Yohānɛ̀s ɓa lɔ ī nyɛ̄nī, ɓa kal lɛ, Inyǔkī ɓěs nì Fàrisày dì yè ɓa dì nsōga jɛ, ndi ɓànigîl ɓɔŋ
ɓa soga ɓe jɛ? 15 Nì Yesù à kal ɓɔ lɛ, Ɓàa màwanda ma mɓiimùdàà ma ŋūnup ŋgèdà m̀ɓiimùdàa à ŋgi yiī lòŋnì ɓɔ? Dìlɔ di galɔ̀ɔ ŋgèdà ɓa gahèa mɓiimùdàà i ɓɔ̄nī, ndi tɔ̀ lɛ ɓa nsōga jɛ. 16 Mùt à ŋēdɛ ɓe pɛɛ̀s liɓàdò i yɔndɔ i nlòmbi mbɔt; inyǔlɛ̄ pɛ̀s liɓàdò i ɓāk lɛ i lo lītuba i nnìmbil ndigi mbɔ̄t, ndi lìtuba li kondɛ̄ yàà kɛŋɛ̂p. 17 Halā

kì nyɛn ɓòt ɓa nhēl ɓe waày yɔ̀ndɔ biùnha bi diɓoy di bikòp di wây, dìɓoy di tiga lɛ di pedî, wây ì sobì, dìɓoy kî di obì; ndi ɓa nhēl yaā waày yɔ̀ndɔ mu dīɓōy di waày di yɔndɔ, lɛ ndi gwɔ̀m gwɔbiɓaà bi teedana.
18 Ki à ŋgi kalàk ɓɔ màm mana, nǔnkì, ŋ̀ànɛ̀ wàda a lɔ̂, à oop bisū gwee, à kal lɛ, Ŋgɔ̀nd yɛ̀m ì ŋ́wɔ̄ hanaànɔ; sɔhɔ
lɔ̀ɔ, kèhi wɔ̀ɔ̀ wɔŋ i ŋgìì yeē, ndi à ganǐŋ. 19 Nì Yesù à nyɔdi nyɛ nì ɓànigîl ɓee, ɓa nɔŋ nyɛ.
20 Ndi nǔnkì, mùdàà wadā nu màcèl ma ɓā pam jòm li ŋwii mbòk iɓaà, à lol nyɛ mbūs, à tis linjɛ̀k li mbɔt yeē; 21 Inyǔlɛ̄ à pɔt nì nyɛmɛ̀dɛ lɛ, Iɓālɛ̄ mɛ̀ ǹtihba yaga tɔ mbɔ̄t yeē, wɛ̀ɛ mɛ̀ m̀mâl.
22 Nì Yesù à hyɛ̂lɓà, à tɛhɛ nyɛ, à kal lɛ, À ŋgɔ̂nd yɛ̀m,
ɓan ŋ̀ɛm; hemlɛ̀ yɔŋ i mmelēs wɛɛ̀. Nì mùdàa a mal ha ŋgɛ̄ŋ ì. 23 Yesù à jǒp ɓǎŋ ndāp ŋ̀ànɛ̀ nû, à tɛhɛ ɓahɛm dìɔŋ, lìmùt li ɓôt kì li yôgɓɛ̀gɛ̀, 24 à kal lɛ, Nyɔ̀dna, inyǔlɛ̄
hìŋgɔ̀ndà hi ŋ́wɔ ɓēe, hi ye ndīk hīlɔ̄. Nì ɓɔ ɓa nɔl nyɛ.

25 Lìmùt li pēmhana ɓǎŋ, nyɛ à jôp, à tol nyɛ wɔ̀ɔ; nì hìŋgɔ̀ndà hi nyɔdî. 26 Nì ŋgǎn jàm lî ì kɛ mbɔ̄k yɔ̀sonā.

Ɓòt ɓa ndim iɓaà ɓa ntɛhnà

27 Kìi Yēsù à ǹtagɓɛ hâ, ɓòt ɓa ndim iɓaà ɓa nɔŋ nyɛ, ɓa lɔnd, ɓa kal lɛ, à Man Dāvìd, kɔ̌n ɓès ŋgɔɔ. 28 À jǒp ɓǎŋ
ndāp, ɓòt ɓa ndim ɓa lɔ nyɛ̄nī, nì Yesù à ɓat ɓɔ lɛ, Ɓàa nì nhēmlɛ lɛ mɛ̀ nlà ɓɔŋ jàm lini? Ɓa kal nyɛ lɛ, Ŋ̀ŋ̂, à Ŋwɛt.
29 Nì nyɛ a tis mis map, à kal lɛ, I ɓoŋā nì ɓèe kǐŋgèdà hemlɛ̀ nân.
30 Nì mìs map ma yîblà. Nì Yesù à ɓehɛ yaga ɓɔ, à kal lɛ, Yihnana lɛ̄ mùt à yik ɓaŋ hālà.
31 Ndi ɓa pam, ɓa kis ŋgaān yeē mbɔk yɔ̀sonā.
Mbuk ì m̀pɔt
32 Ɓa pām ɓǎŋ, nǔnkì, ɓa lɔnā nyɛ mbūk ì ɓa ì gwèe mbūu m̀ɓɛ. 33 Mbuu m̀ɓɛ u pēmhana ɓǎŋ, mbuk ì kahal pɔ̄t, nì màmùt ma ɛgɛ̀p, ma kal lɛ, Dì ǹtɛhgɛ̀ ɓe ndòŋ ìni Isrǎɛ̀l. 34 Ndi Fàrisày ɓa kal lɛ, À mpēmhɛnɛ mimbuu mìmɓɛ inyùu ŋgùy ŋ̀ànɛ̀ mìmbuu mìmɓɛ.

Màmùt ma ŋkònha Yesù ŋgɔɔ

35 Yesù à ɓa hyom mīŋkɔ̀ŋ ŋwɔminsonā nì mambāy mɔmasonā, à niigàgà mandāp map ma mitìn, à aŋlàk Mìŋaŋ Mìnlam mi anɛ̀, à mèlhàk kì ndòŋ miŋgwa mi makɔ̀n yɔsonā nì nyà makɔ̀n yɔsonā.
36 I ŋgèdà à tɛhɛ màmùt, ma konha nyɛ ŋgɔ̄ɔ, inyǔlɛ̄ ma ɓā ɓàwaaga nì ŋ̀ŋwǎmbàgà, kìkìi mìntomba mi ŋgi ǹteedà.
37 Hanyɛ̄n à kèlel ɓànigîl ɓee lɛ, Lìɓùmbùl li ye tɔ̄y likɛŋi, ndi ɓàɓɔ̀ŋǹsɔn ɓa ye ndèk.
38 Jɔn sɔ̄ɔhana ŋwɛ̀t liɓùmbùl, lɛ a ɔm ɓàɓɔ̀ŋǹsɔn liɓùmbùl jee.

Màteò
10

1 Nì nyɛ à sebēl jom jee li ɓanigiìl nì iɓaà, à ti ɓɔ ŋgùy i pēmeès mìmbuu mi nyɛgā, nì mèlès ndòŋ miŋgwa mi makɔ̀n yɔsonā nì nyà makɔ̀n yɔsonā.
2 Jòm li ɓaoma nì iɓaà, mòy map lɛ: Nu bìsu lɛ Simòn, nyɛn à nsèbla lɛ Petrò, nì mànyaŋ Andrěà; Yàkobò, mǎn Sèbèdeò, nì mànyaŋ Yohānɛ̀s; 3 Fìlipò, nì Bàrtòlòmeò; Tomàs nì Màteò, ŋ̀kɔ̀dtâs; Yàkobò, mǎn Àlfeò, nì Tàdeò; 4 Simòn, mùt Kanà, nì Yudà Iskàriòt, nu à liibana nyɛ̄.
5 Jǒm nì iɓaà lini jɔn Yēsù à ɔm, à ɓehɛ ɓɔ, à kal lɛ, Nì kɛ̀ ɓaŋ bīlɔ̀ŋ bìpɛ, nì jòp ɓaŋ ŋkɔ̀ŋ Samārìà wɔkǐwɔ̄; 6 Kɛ̀na ndīgi nyɔ̀ɔ mīntōmba mìnimlaga mi ndap Īsrǎɛ̀l.
7 Kɛ̀ nì ŋkɛ̀, aŋlana lɛ̄, Ànɛ̀ ŋgiī i gweē nì mɔ̀ɔ. 8 Nì mèlhàk ɓàkɔ̀kɔ̂n, nì tùglàk ɓàwɔga, nì pubhàk ɓàkɔ̀nlò, nì pemhàk mìmbuu mìmɓɛ. Nì ŋ̀kos yaŋgà, tina yàŋgà. 9 Nì ha ɓaŋ go᷆l, tɔ̀ silɓà, tɔ̀ kabā bikwà binân; 10 nì kɛ̀na ɓaŋ

tɔ̀ ɓɔ̀t likè linân, tɔ̀ bìsɔdi bīɓaà, tɔ̀ bìtamb, tɔ̀ ǹtɔŋgɔ; inyǔlɛ̄ m̀ɓɔ̀ŋ ǹsɔn à kòli nì bìjɛk gwee. w 11 Tɔ̀ kinjɛ̄ ŋ̀kɔ̀ŋ

tɔ̀ mbay nì mpām, yeŋa mùt nu à kòli; yèna hà lɛtɛ̀ɛ̀ nì nyɔdî. 12 Kìi nì njòp i ndāp, yègnana yɔ̀. 13 Iɓālɛ̄ ndap ì kòli, wɛ̀ɛ ǹsàŋ nân u ɓa mū kède; ndi iɓālɛ̄ ì kòli ɓēe, wɛ̀ɛ ǹsàŋ

nân u temb ɓěnī. 14 Tɔ̀njɛɛ à galɛ̄ɛgɛ ɓe ɓee, tɔ̀ nɔk bìɓàŋga binân, pama mū ndāp ì, tɔ̀lɛ mu ŋkɔ̀ŋ û, ni kumb lìpùm li bitèk maɓàl manân. 15 Hɔ̀dɔ nu mɛ̀ nhɔ̄mb ɓee lɛ, Mbɔk Sōdòm nì Gòmoràx ì gakòs lɔŋgɛ ŋgwà mbagī ìlɔ̀ɔ̀ ŋkɔ̀ŋ û. 16 Nùnakì, mɛ̀ ŋɔ̄m ɓee kìkìi mìntomba i kède njèe; jɔn ɓāna pèk kìkìi nyɔ̀ɔ, ni ɓa ŋwɛ̀ɛ̀ kìkìi dìɓɛ̀ŋ.
17 Nì yihgɛ̀ inyùu ɓòt, inyǔlɛ̄ ɓa gakɛ̀na ɓee bikēehɛnɛ, ɓa gaɓēp ɓee dìsòò mandāp map ma mitìn; 18 ɓa gakɛ̀na ɓee mbɔ̀m ɓaŋgɔmîn nì i bikiŋɛ īnyùù yɛ̂m, i ɓā mbògi inyùù yap nì inyùu bìlɔ̀ŋ bìpɛ. 19 Ndi kìì ɓa ŋkɛ̀na ɓee, nì tòŋ ɓaŋ lɛ̄laa nì gapɔ̄t nì kinjɛ̄ jàm nì gakǎl; inyǔlɛ̄ jàm nì gapɔ̄t li gatīna ɓee ha ŋgɛ̄ŋ ì. 20 Inyǔlɛ̄ hà ɓèè ɓe ɓɔn nì mpɔ̄t, ndigi Mbūu Isɔ̄ŋ na᷆n nyɛn à mpɔ̄t i kède na᷆n. 21 Mùt à gatī manyaŋ i nyɛ̀mb, ìsaŋ kî màn weè; ɓɔ̀n ɓa gakɔ̀lɓa ɓagwâl, ɓa nolha ɓɔ̄. 22 Ɓòt ɓɔɓasonā ɓa gaɔ̀ɔ̀ ɓee inyùu jòy jɛ̂m, ndi mùt à ntèŋɓɛ lɛtɛ̀ɛ̀ nì lisūk nyɛn à gatɔ̄hlana.
23 Ndi kìì ɓa ntèèŋga ɓee ŋkɔ̀ŋ unu, kɛ̀na ŋ̀gwee umpɛ; inyǔlɛ̄ hɔ̀dɔ mɛ̀ nhɔ̄mb ɓee lɛ, Nì gatōla ɓe miŋkɔ̀ŋ mi Isrǎɛ̀l, Mǎn mùt ŋgì lɔ̀.

24 Ǹnigîl à nlɔ̀ɔ̀ ɓe malêt wèe, tɔ̀ ŋ̀kɔ̀l u nlɔ̀ɔ̀ ɓe ŋwɛt weè.
25 I kolī lɛ̄ ǹnigîl a ɓa kìkìi màlêt wèe, yàk ŋ̀kɔ̀l kìkìi ŋwɛ̀t weè. Iɓālɛ̄ ɓa bisèbel ŋwɛt ndap lɛ Beelsebùl, wɛ̀ɛ̀ ɓa gasèbel ɓôt ɓee ɓa ndap ìlɔ̀ɔ̀ hâ! 
26 Jɔn nì kɔ̀n ɓaŋ ɓɔ̄ wɔ̀ŋi; inyǔlɛ̄ jàm jɔkǐjɔ̄ li huli ɓē lɛ li gahūulana ɓee, tɔ̀ sɔ̀lɔ̀p lɛ li gayīna ɓee.
27 Màm mɛ̀ ŋkèlel ɓee i jǐbɛ̀, podlana mɔ̄ mapūbi; màm nì nnōgol nsɔ̀ɔ̀gà, aŋlana mɔ̄ mɓàmba. 28 Nì kɔ̀n ɓaŋ ɓòt ɓa nnɔ̄l nyuu wɔ̀ŋi, ndi ɓa la ɓē nɔl mbuu; ndi kɔ̀na mùt nu wɔ̀ŋi, nu à nlà nɔl mbuu nì nyùù ɓɔ iɓaà i Gèhenà. 29 Ɓàà ɓa nnùŋul ɓe diǔnà diɓaà inyùu pɛ̀s kabā?
Tɔ̀ hyada hi ŋkwɔ̀ ɓe hisī iɓaɓe isɔ̄ŋ na᷆n; 30 yàk còŋ dinân di ŋɔ cɔdisonā yaga di ŋeŋaà. 31 Jɔn nì kònol ɓaŋ wɔ̀ŋi; nì nlɔ̀ɔ̀ ŋgandàk dìǔnà.
32 Halā nyɛ̄n hī muùt à mpāhal mɛ bīsū bi ɓoòt, yàk mɛ̀ mɛ̀ gapāhal nyɛ bisū bi Tatā nū à yè i ŋgìi. 
33 Ndi tɔ̀njɛɛ à ntāŋɓa mɛ bīsū bi ɓoòt, yàk mɛ̀ mɛ̀ gatāŋɓa nyɛ bisū bi Tatā nū à yè i ŋgìi.
34 Nì hɔŋɔl ɓaŋ lɛ̄ mɛ̀ bilɔ̀ i lɔ̀nà ǹsàŋ hana hisī; mɛ̀ bilɔ̀ ɓe mɛ ī lɔ̀nà ǹsàŋ, ndik pànsɔ̀ŋ.
35 Inyǔlɛ̄ mɛ̀ bilɔ̀ i jùbùs mbagla i pōla mùt nì ìsaŋ, hìŋgɔ̀ndà nì nyǎŋ, ŋ̀kìya nì nyògol;
36 ɓàɔ̀ɔ̀ mùt ɓa gaɓā ɓoòt ɓee ɓa ndap. 37 Mùt à nsìŋgɛ isāŋ tɔ̀ nyàŋ ìlɔ̀ɔ̀ mɛ̀ à kòli ɓē ni mɛ̀; mùt à nsìŋgɛ
man wèe mùùnlom tɔ̀ nu mùdàa à kòli ɓē ni mɛ̀; 38 mùt à mɓɛ̀gɛɛ ɓe mbasa yeē nì nɔ̀ŋ mɛ̀ à kòli ɓē ni mɛ̀.
39 Mùt à ntēeda nɔɔ̀m yee à ganīmis yɔ, ndi nu à nnīmis nɔɔ̀m yee inyùù yɛ̂m à galèba yɔ.
40 Mùt à nlɛ̄ɛgɛ ɓee, wɛ̀ɛ à nlɛ̄ɛgɛ mɛɛ̀; nu à nlɛ̄ɛgɛ mɛɛ̀ wɛ̀ɛ à nlɛ̄ɛgɛ nu à biɔ̄m mɛɛ̀. 41 Mùt à nlɛ̄ɛgɛ mpodoòl
inyùu jòy li mpodôl, à gakòs nsaâ u mpodôl; nu à nlɛ̄ɛgɛ muùt à tee sēp inyùu jòy li mût à tee sēp, à gakòs nsaâ u mût à tee sēp.
42 Tɔ̀njɛɛ à gatī wadā mu ɓɔ̀ɔ̀ŋgɛ ɓana tɔ̀
lìɓòndo li malep màsuni inyùu jòy li nnigîl, hɔ̀dɔ nu mɛ̀
nhɔ̄mb ɓee lɛ, Ǹsaâ wee u gasɛ̀t ɓe nyɛ.

Màteò
11

1 I lēŋa lɛ̄, Yesù à mǎl ɓǎŋ ɓēhɛ jom jee li ɓanigîl mbòk iɓaà, à nyɔdi hâ, à kɛ ī nīigà nì i āŋaàl mu mīŋkɔ̀ŋ ŋwap.
2 Yòhanɛ̀s à nɔk ɓǎŋ ī ndāp mɔ̀k inyùu mìnsɔn mi Kristò, 3 à ɔm ɓanigîl ɓee i ɓàt nyɛ lɛ, Ɓàa wɛ̌n ù yè nu à ǹlama lɔ̂, tɔ̀ di ɓɛmɛ̄k nu᷆mpɛ?
4 Yesù à tîmbhɛ̀, à kal ɓɔ lɛ, Ɓèe kɛ̀na, aŋlana Yòhanɛ̀s màm nì ǹnɔk nì ma nì ǹtɛhɛ̂; 5 lɛ ɓàndim ɓa ntɛ̄hnà, bìɓok bi hyomôk, ɓàkɔ̀nlò ɓa pubhàgà, ɓàndɔk ɓa nɔggà, ɓàwɔga ɓa tûggɛ̀, Mìŋaŋ
Mìnlam mi ŋāŋlana diyɛyɛ̀bà. 
6 Nu à mɓààgɛnɛ ɓe inyùù yɛ̂m à yè ǹsǎyɓàk.
7 Ɓa nyɔ̄di ɓǎŋ, Yesù à kahal kàl mamùt inyùu Yòhanɛ̀s lɛ, Kii nì ɓe kɛ ī ɓèŋgɛ̀ i ŋɔ̀ŋ? Ɓàa lìkay mbɛ̀bi ì mpōgoòs?
8 Ndi nì ɓe kɛ ī ɓèŋgɛ̀ kii? Ɓàa mùt à heeba mbɔ̄t i ŋwāmbiì? Nùnakì, ɓòt ɓa nhāba mbɔt i ŋwāmbiì ɓa yenɛ̀
mandāp ma bikiŋɛɛ̀.
9 Ndi nì bikìl ni kīi? Ɓàà i tɛ̄hɛ m̀podôl? Ŋ̀ŋ̂, mɛ̀ ŋkàl ɓee lɛ, À nlɔ̀ɔ̀ mpodôl.
10 Nyɛ nūnu nyɛn i ye ǹtǐlɓàgà inyùù yeē lɛ̄, Nǔnkì, mɛ̀ ŋɔ̄m muùt wɛ̀m ŋwìn bisū gwɔŋ, nyɛn à gatībil njɛɛ̄l yɔɔ̄ŋ bisū
gwɔŋ. a 11 Hɔ̀dɔ mɛ̀ nhɔ̄mb ɓee lɛ, I kède ɓòt ɓa ŋgwee ni ɓòdàa, mùt à nlɔ̀ɔ̀ Yohānɛ̀s Ǹsòblɛ̀ à ǹnɛngɛ̀ ɓee; ndi nu 
à yè ǹtidigi i ànɛ̀ ŋgiì à nlɔ̀ɔ̀ nyɛ. 12 Ìɓòdòl dilɔ̄ di Yohānɛ̀s Ǹsòblɛ̀ lɛtɛ̀ɛ̀ nì hanânɔ, ànɛ̀ ŋgiī i ńyòŋa ni ŋgùy, ndi ɓòt ɓa njoo ɓa ŋkādal yɔ.
13 Inyǔlɛ̄ ɓàpodôl ɓɔɓasonā nì mben ɓa ɓā pɔt bìnděē lɛtɛ̀ɛ̀ nì Yòhanɛ̀s. 14 Iɓālɛ̄ nì ŋgwēs nɛɛbɛ
halà, nyɛn à yè Èlià nu à nlɔ̀. b 15 Nu à gwèe mào i nɔ̄gaà, a nɔk nī. 16 Nì kii mɛ̀ ŋkèda hyày hini? Hi ye wɛ̌ŋgɔ̀ŋlɛ
ɓɔ̀ɔ̀ŋgɛ ɓa yiī hīsī biɓòm, ɓa sêblàk ɓàsɔ ɓɔɔŋgɛ, ɓa kalàk lɛ, 17 Dì bihēmel ɓee dìɔŋ, ndi nì sak ɓee; dì bièe ɓee màèya ndi nì koblɛ ɓee. 18 Yòhanɛ̀s à bilɔ̀, à jɛ ɓee, à nyɔ ɓee, nì ɓɔ ɓa kal lɛ, à gwèe mbūu m̀ɓɛ. 19 Mǎn mùt à bilɔ̀, à jɛ̂k, à nyɔ̂k, ɓa kal lɛ, Nùnakì, m̀ɓènà jɛ nì wây, lìwanda li ɓakɔ̀dtâs nì ɓàɓɔ̀ŋɓeba! Ndi pèk ì ŋ̀kelā lɛ ì tee sēp i kède mìnsɔn ŋwee.
20 Nì nyɛ a kahal yàhal miŋkɔ̀ŋ à ɓa lôhà gwèlel mimpemba ŋwee mi mâm, inyǔlɛ̄ ɓa hyɛ̌l ɓē miŋɛm.
21 Ŋgɔɔ nì wɛ̀, à Korāsìn! Ŋgɔɔ nì wɛ̀, à Betsāydà! Inyǔlɛ̄
ɓalɛ ɓɔ ndi mimpēmba mi maàm mi bigwèla i ɓěnī mi gwelā i T�᷆r nì i Sīdòn, ki ɓā hyɛ̌l mìŋɛm ɓɛ̂hɛɛ, ɓa haba minsùgut, ɓa kooba liɓu. 22 Jɔn mɛ̀ ŋkàl ɓee lɛ, I ŋgwà mbagī Tîr nì Sidòn ɓa gakòs lɔŋgɛ̂ ìlɔ̀ɔ̀ ɓèe. 23 Yàk wɛ̀, à Kapɛ̄rnāùm, ɓàa ù ganyɔ̄gɔp lɛtɛ̀ɛ̀ nì i ŋgìì? Ù gasòs lɛtɛ̀ɛ̀

nì i Hādè; inyǔlɛ̄ ɓalɛ ɓɔ ndi mimpēmba mi maàm mi bigwèla wɛ̌nī mi gwelā i Sōdòm, ki ì ŋgi yiī lɛ̄tɛ̀ɛ̀ nì bilɛ̂n.

24 Jɔn mɛ̀ ŋkàl ɓee lɛ, I ŋgwà mbagī mbɔk Sōdòm ì gakòs lɔŋgɛ̂ ìlɔ̀ɔ̀ wɛ̀.
25 Ŋgèdà ì yɔ̌n Yēsù à tìmbhɛnɛ, à kal lɛ, Mɛ̀ ńyèga wɛ̂, à Tâ, Ŋwɛ̀t ŋgiì nì hìsi, lɛ ù sòo ɓòt ɓa pêk nì ɓàyimàm i màm mana, ndi ù sɔlɛnɛ mɔ mìŋkeŋee mi ɓɔn; 26 ŋ̀ŋ̂, à Tâ, halā à lemel wɛ̀. 27 Tàta à ti mɛ̀ màm mɔmasonā; mùt nyɛkǐnyɛ̄ à ńyī ɓe Man, ndik Ìsaŋ; halā kì nyɛn tɔ̀ mùt à ńyī ɓe Isāŋ ndik Mǎn, nì nu Mǎn à ŋ̀gwes sɔlɛnɛ nyɛ.
28 Lɔ̀na mɛ̌nī, à ɓee ɓɔɓasonā ɓa nì ntùmbɓà nì ɓèèga kì mbɛ̀gɛ̀ɛ̀ ì ńyèt, mɛ̀ mɛ̀ ntī ɓee nɔ̀y. 29 Yɔ̀ŋa kɔ̀p yɛm nsɔn, ni niglɛnɛ kì i mɛ̌nī; inyǔlɛ̄ mɛ̀ yè ŋwɛ̀ɛ nì ŋɛm ǹsòhga; ndi tɔ̀ lɛ mìŋɛm minân mi ganɔ̌y. 30 Inyǔlɛ̄ kɔ̀p yɛm nsɔn i ye tɔ̀mba, mbɛ̀gɛ̀ɛ̀ yɛ̀m kì ì nhɔ̀y.

Màteò
12

1 Ŋgèdà ì yɔ̌n Yēsù à lòo ŋwɔ̀m mi konflawà i ŋgwà nɔ̂y; njàl ì ɓa ì gwèe ɓànigîl ɓee, nì ɓɔ ɓa kahal sāa konflaāwà, ɓa jɛ̂k.
2 Fàrisày ɓa tɛ̄hɛ ɓǎŋ hālà, ɓa kal nyɛ lɛ, Nǔnkì, ɓànigîl ɓɔŋ ɓa mɓɔ̀ŋ jâm li ta ɓē kundɛ̀ i ɓɔ̀ŋ i ŋgwà nɔ̂y.
3 Nì nyɛ a kal ɓɔ lɛ, Ɓàa nì biāŋ ɓe jàm Davìd à ɓɔ̌ŋ ī ŋgèdà njàl ì ɓa ì gwèènɛ nyɛ̄ nì ɓòt ɓa ɓā lòŋnì nyɛ; 4 kìkìi à jǒp ī ndāp Nyāmbɛɛ̀, à jɛ bikɔ̀ga bi ntēga i mbɔ̌m Nyāmbɛɛ̀, bi bī ɓā ɓē nyɛ kùndɛ̀ i jēbaà, tɔ̀ ɓa ɓā ɓā lòŋnì nyɛ, ndik bìprǐsì gwɔtāma? c 5 Ɓàa nì biāŋ ɓe ki tɔ̀ mu mbēn lɛ bìprǐsì bi ŋòbos ŋgwa nɔ᷆y i Tēmpɛ̀l, ndi bi ɓâk ŋgì ǹsɔ̀hi? d 6 Ndi mɛ̀ ŋkàl ɓee lɛ, Nu à nlɔ̀ɔ̀ Tempɛ̀l à yè hana. 7 Ɓalɛ nì yik likɔ̀blɛ li jàm lini lɛ, Mɛ̀ ŋgwēs 
kɔnàŋgɔɔ, hà bìsɛ̀sɛmà ɓee, e ki nì ɓak ɓe lɛ nì ti ɓôt ɓa gweē ɓē hɔp bìkwɔ̀ bi ŋkaa. 8 Inyǔlɛ̄ Mǎn mùt à yè ŋwɛ̀t ŋgwa nɔ᷆y.
9 Nì nyɛ à nyɔdi hâ, à jop ndāp yaāp mītìn. 10 Mùt hìweha hi wɔɔ à ɓa mù. Ɓa ɓat nyɛ lɛ, Ɓàà i ye kùndɛ̀ i mèlès màkɔ̀n i ŋgwà nɔ̂y? Lɛ ndi ɓa om nyɛ̄ ǹsɔ̀hi. 11 À kal ɓɔ lɛ, Ǹjɛɛ i kède na᷆n, iɓālɛ̄ à gwèe ǹtomba wada, ndi u kwɔ
ɓɛ̄ɛ ŋgwà nɔ̂y, ɓàa à gagwɛ̀l ɓe wɔ, a pemes wɔ̄? 12 Ŋgɔ
mùt à nlɔ̀ɔ̀ ntomba ŋgandàk màlòo! Jɔn i ye kùndɛ̀ i ɓɔ̀ŋ
lɔŋgɛ ŋgwà nɔ̂y. 13 Nì nyɛ a kal mùt nu lɛ̄, sambal wɔ̀ɔ̀
wɔŋ, nì nyɛ a sambal wɔ, nì wɔ̀ɔ̀ u temb mboo kìi ūu.
14 Nì Fàrisày ɓa pam, ɓa hɛk peèk lɛlaa ɓa kolī nɔ̄l nyɛ.
15 Yesù à yi ɓǎŋ hālà, à nyɔdi hâ, ŋgàndàk ɓòt ì nɔŋ nyɛ, nì nyɛ a melēs ɓɔɓasonā, 16 à ɓehɛ yaga ɓɔ lɛ ɓa āŋal ɓaāŋ
īnyùù yeè; 17 lɛ jàm li pōda nì m̀podôl Yèsayà li yɔ̂n lɛ, 18 Nǔnkì, ŋ̀kɔ̀l wɛ̂m mɛ̀ bitɛ̄p, Gweha yɛ᷆m nu à nlēmel ŋɛm wɛɛ̀m, mɛ̀ gakōp Mbuu wɛɛ̀m ŋgìì yeē, à ga-āŋlɛ

bilɔ̀ŋ bìpɛ mbagī sēp. 19 À ganɔ̄mɔl ɓee, tɔ̀ yògɓɛ̀; mùt nyɛkǐnyɛ̄ à ganɔ̄k ɓe kiŋ yeē ɓalōm ɓa manjɛ̀l. 20 À gaɓōk ɓe mɓehâk lindɔmbɔɔ, à galēm ɓe nsìŋgà u nlɔ̄ŋ limha, lɛtɛ̀ɛ̀ mbàgi sēp i yembèl. 21 Bìlɔ̀ŋ bìpɛ kî bi gaɓōdol joy jee ŋ̀ɛm.
22 I mbūs hālà ɓa lɔnā nyɛ mùt mbuu m̀ɓɛ, nu à ɓa ndīm nì mbuk; nì nyɛ à melēs nyɛ, mbuk ì kahal pɔ̄t, ì tɛhnà kì. 23 Nì màmùt mɔmasonā ma hɛɛ̀l, ma kal lɛ, Ɓàa Mǎn Dāvìd nunu? 24 Ndi Fàrisày ɓa nɔ̄k ɓǎŋ hālà, ɓa kal lɛ, Mùt nunu à mpēmhɛnɛ ndik mìmbuu mìmɓɛ ni ŋgùy Beelsebùl, ŋ̀ànɛ̀ mìmbuu mìmɓɛ. 25 Lakìi Yēsù à ɓa yi màhɔŋɔ̂l map, à kal ɓɔ lɛ, Hi anɛ̀ i mɓagla i kɔ̀lɓà yɔmɛ̀dɛ
i ŋkwɔ̀; yàk hi ŋkɔ̀ŋ u mɓāglà, tɔ̀ ndap, ɓa ta ɓē lɛ ɓa tɛlɛɛ̀p; 26 Jɔn iɓālɛ̄ Saatàn à mpēmes Saatàn, wɛ̀ɛ à m̀ɓagla i kɔ̀lɓà nyɛmɛ̀dɛ; ànɛ̀ yee i gatɛ̄lɛp ni laa? 27 Iɓālɛ̄ mɛ̀
mpēmhɛnɛ mimbuu mìmɓɛ i ŋgùy Beelsebùl, ɓɔ̀n ɓanân ɓa mpēmhɛnɛ ŋwɔ i ŋgùy yɛ̌n? Jɔn ɓa gaɓānɛ ɓakeês ɓanân. 28 Ndi iɓālɛ̄ mɛ̀ mpēmhɛnɛ mimbuu mìmɓɛ ni Mbuu Nyambɛ̂, wɛ̀ɛ ànɛ̀ Nyambɛ ī nsumbɛ yaā ɓěnī.
29 Mùt à njòp laa ndāp m̀pemba mût i sà gwɔ̀m gwee, nyɛ
ŋgì ɓòk ndugi kaŋ mpēmba muùt û? Ndi tɔ̀ lɛ à nsà ndap yeè. 30 Mùt à tà ɓe ŋgàm yɛ̂m à ŋkɔ̀lɓa ndigi mɛ̀; nu kì ɓěs nyɛ̄ dì ŋkɔ̀t ɓee à nsà nsàâk.
31 Jɔn mɛ̀ ŋkèlel ɓee lɛ, Hi ɓeba i gaŋwèhlana ɓôt, nì hi liòbòs jǒy, ndi lìòbòs Mbuu joy li gaŋwèhlana ɓee.

32 Tɔ̀njɛɛ à mpōdol Man mùt ɓeba, i gaŋwèhlana nyɛ; ndi tɔ̀njɛɛ à mpōdol Mbuu M̀pubi ɓeba, i gaŋwèhlana ɓe nyɛ, tɔ̀ hisī hini, tɔ̀ hi hī galɔ̀ɔ.

33 Ɓɔ̀ŋa lɛ̄ ɛ i ɓa lām, màtam mee kî màlam, tɔ̀lɛ, ɛ i ɓa ɓɛ̄, màtam mee kî màɓɛ; inyǔlɛ̄ ɛ i ńyīna inyùu màtam mee. 34 À ɓɔn ɓa pee, lɛlaa ɓèè ɓôt ɓàɓɛ nì nlà pɔt mâm màlam? Inyǔlɛ̄ màm ma ńyɔ̄n ŋɛ̄m mɔn nyɔ̀ u mpɔ̄t.

35 Lɔŋgɛ mu᷆t i mpēmes bilɔŋgɛ bī maàm i kède lìsòò jee li ŋkùs lìlam; ɓeba mût kì i mpēmes biɓeba bi maàm i kède lìsòò jee li ŋkùs lìɓɛ. 36 Mɛ̀ ŋkàl ɓee lɛ, Hi yaŋgà ɓaŋgā

ɓòt ɓa mpɔ̄t ɓa gatìmbhɛ inyùù yeē i ŋgwà mbagī.

37 Inyǔlɛ̄ inyùu bìɓàŋga gwɔŋ nyɛn ù gakèlna lɛ ù tee sēp, inyùu bìɓàŋga gwɔŋ ki nyɛ̄n ù gakùhul mbagī nōgoòs.
38 I mbūs hālà jògà li ɓayimbēn nì li Farīsày li timbhɛ nyɛ li kaāl lɛ, À Lêt, dì nsòmbol lɛ u eba ɓès yimbnɛ. 39 À timbhɛ ɓɔ lɛ, Hyày hìɓɛ nì hi ndêŋg hi ńyēŋ yiīmbnɛ; ndi yìmbnɛ i gatīna ɓe hyɔ ndigi yìmbnɛ mpodôl lɛ Yonà.
40 Inyǔlɛ̄ kìkìi Yōnà à ɓa līɓùm li njɔ̂ghyɔ̀bi mùs maâ nì màu maâ, halā kì nyɛn yàk mǎn mùt à gayèn i kède hìsi mùs maâ nì màu maâ.
41 Ɓòt ɓa Ninivè ɓa gatɛ̄lɛp ŋgwà mbagī nì i hyày hini, ɓa gakwès hyɔ ŋ̀kaa; inyǔlɛ̄ ɓa hyɛ̌l mìŋɛm inyùu bìaŋlɛnɛ bi Yonà; ndi nùnakì, nu à nlɔ̀ɔ̀
Yonà à yè hana. 42 Kiŋɛ mùdàa ì ŋwɛ̀l mbɔk ì gatɛ̄lɛp i ŋgwà mbagī nì hyày hini, i kwes hyɔ ŋ̀kaa; inyǔlɛ̄ ì lǒl māsūk ma mbɔk i nɔ̄k pèk Sàlomò; h ndi nùnakì, nu à nlɔ̀ɔ̀

Salōmò, à yè hana.

43 I Ŋgèdà mbuu u nyɛgā u nyɔdi i kède mùt, u nhyōm ɓahɔ̀ma ɓànumga i yēŋ nɔ̀y, ndi u ntɛ̄hɛ ɓe yɔ. 44 Halā

nyɛ̄n u ŋkàl lɛ, Mɛ̀ ǹtemb ki ī ndāp yɛɛ̀m, i hɛ̌t mɛ̀ ǹlôl; kìì u nlɔ̀, u ŋkɔba yɔ ǹsɔ, ǹsàhâk nì ǹtiblàk. 45 Hanyɛ̄n u ŋkɛ̀, u yɔŋ mìmbuu mìmpɛ minsâmbɔk, mi nlɔ̀ɔ̀ ŋwɔmɛ̀dɛ
ɓeba, nì ŋwɔ mi jop, mi yen mù; nì lìɓâk li mùt nû li nsōk li ńyìla ɓeba ìlɔ̀ɔ̀ li bisu. Halā kì nyɛn i gaɓā ni hyày hìɓɛ hini.
46 Ki à ŋgi kwêlhàk màmùt ma ɓôt, nǔnkì nyàŋ nì lògnyaŋ ɓa tɛlɛp i tān, ɓa sômblàk kwèles nyɛ. 47 Nì mùt wàda a kal nyɛ lɛ, Nǔnkì nyùŋ nì lògnyuŋ ɓa tee ī tān, ɓa nsòmbol podos wɛ̂. 48 À timbhɛ nyɛ lɛ, Îni lɛ ǹjɛɛ?
Lògkeē ki lɛ̄ ɓɔ̀njɛɛ? 49 Nì nyɛ a sambal wɔɔ pɛ̀s ɓanigîl ɓee, à kal lɛ, Nùnakì îni nì lògkeē! 50 Inyǔlɛ̄ tɔ̀njɛɛ à mɓɔ̀ŋ
sombòl Tatā nū à yè i ŋgìi, nyɛn à yè mǎnkēē nu mùùnlom nì nu mùdàa, nì inī kiì.


Màteò 
13

1 Yɔ̀kɛl nyɛn Yēsù à pam ndāp, à kɛ à yen hisī ŋgwāŋ lɔɔ̀m.
2 Nì màmùt ma ɓôt màkɛŋi ma kɔdɓa bisū gwee, jɔn à jǒp mòŋgo, à yen muù; lìmùt jɔlisonā li tɛlɛp ŋgwāŋ.
3 Nì nyɛ a kelēl ɓɔ ŋgàndàk màm i ŋgèn, nyɛ ɓɔ lɛ, Nùnakì, ŋ̀ŋwàs mboo à kɛ̀ɛ ī ŋwàs mboo. 4 À ɓa ŋwâs ɓǎŋ mbōo, jògà li kwɔ njɛ̀l, dìnùni di lɔ̂, di sɔbɔl yɔ̂; 5 jògà li kwel ɓahɔ̀ma ɓa ŋgɔ̂k, hɛ̌t bìtèk bi ɓā ɓē ŋgandàk; ì hɔɔ ɔ̂, inyǔlɛ̄ bìtèk bi ɓā ɓē ŋgandàk, 6 jɔ̀p li pām ɓàŋ, ì ɓômɓà, ì yuyì, inyǔlɛ̄ ì ɓa ɓē ì gwèe mìŋkàŋ. 7 Jògà lìpɛ li kwel bilɔ̀ɔ̀; bìlɔ̀ɔ̀ bi naŋ, bi hyam yɔ̂; 8 Jògà kì li kwel hisī hìlam, ì num matam, jògà mbogôl, jògà mòm masamàl, jògà kì mòm maâ. 9 Nu à gwèe mào i nɔ̄gaà, a nɔk nī.
10 Nì ɓànigîl ɓa lɔ̂, ɓa kal nyɛ lɛ, Ù ŋkènnɛnɛ ki ɓɔ ŋgèn?
11 À timbhɛ ɓɔ lɛ, Inyǔlɛ̄ ɓèè ɓɔn i ntina lɛ ni yi mìmb ma anɛ̀ ŋgiì, ndi i ntina ɓe ɓɔ. 12 Inyǔlɛ̄ tɔ̀njɛɛ à gwèe, i gatīna nyɛ ndi à gaɓāna ŋgandàk; ndi nu à gwèe ɓēe, yɔ̌m à gwèe i gayòŋa nyɛ. 13 Jɔn mɛ̀ mpōdhɛnɛ ɓɔ ŋgèn; inyǔlɛ̄

tɔ̀ ɓa ntɛ̄hɛɛ̀, ɓa ntɛ̄hɛ ɓēe, tɔ̀ ɓa nnɔ̄k ɓa nnɔ̄k ɓēe, tɔ̀ tibîl yi. 14 Bìpodol bi Yesāyà bi ńyɔ̄n inyùù yâp, bi bī ŋkàl lɛ, I nnɔ̄gɔɔ̀k nì ganɔ̄k ndi nì gatībil yaga ɓe yi; i ntɛ̄hgɛ̀ nì gatɛ̄hɛ, ndi nì gaɛ̀ndɛl ɓee; 15 inyǔlɛ̄ mìŋɛm mi ɓòt ɓana mi nlɛ̀t, yàk mào map ma nlɔŋ, ɓa bisūdɛ mis map, lɛ ɓa tiga lɛ ɓa tɛhna ni mìs map nì nɔga nì mào map, mìŋɛm ŋwap mi tiga tibil yi, lɛ ɓa tiga lɛ ɓa hyɛ̂lɓà, ndi mɛ̀ melēs ɓɔ. i 16 Ndi mìs manân ma ye ǹsǎyɓàk, inyǔlɛ̄ ma ntɛ̄hnà; mào manân ma ye ǹsǎyɓàk, inyǔlɛ̄ ma nnɔ̄gaà. 17 Hɔ̀dɔ

mɛ̀ nhɔ̄mb ɓee lɛ, Ŋgàndàk ɓapodôl nì ɓòt ɓa tee sēp ŋgǒŋ ì ɓa ì gwèe ɓɔ̄ i tɛ̄hɛ màm ɓèe nì ntɛ̄hɛɛ̀, ndi ɓa tɛ̄hɛ

ɓē mɔ; nì i nɔ̄k màm ɓèe nì nnɔ̄k, ndi ɓa nɔ̄k ɓē mɔ.

18 Ɓèè nɔga nī ŋgeēn ŋ̀ŋwàs mboo. 19 I ŋgèdà mùt à ǹnɔk ɓaŋgā i anɛ̀ ŋgiì, ndi a tibil ɓe sɔŋda yɔ, mùt m̀ɓɛ à nlɔ̀, à kadal jàm li ŋŋwehā ŋŋɛ̄m wee. Nyɛn à yè mboo ì ŋ̀ŋwehā i njɛ̀l. 20 Nu à ǹlɛɛgɛ mboo ì ì ŋ̀ŋwehā ɓahɔ̀ma ɓa ŋgɔ̂k, à yè nu à ǹnɔk ɓaŋgā, à pala lɛɛgɛ yɔ nì màsee; 21 ndi à gwèe ɓē miŋkàŋ i kède yeē, à nhōnɓa ndeèk ŋgeŋ; ndi ŋgèdà njiihà ì ǹlɔ īnyùu ɓàŋga tɔ̀ ndèèŋgà, à mpāla ɓaàgɛ̀. 22 Ndi nu à ǹlɛɛgɛ mboo ì ì ŋ̀ŋwehā i kède bìlɔ̀ɔ, à yè nu à ǹnɔk ɓaŋgā, ndi ndùŋa ŋ̀kɔ̀ŋ hisi ì ham ɓaŋgā, nì màlòga mā liŋgwàŋ, kàyèlɛ à nnūm ɓe matam. 23 Ndi nu à ǹlɛɛgɛ mboo ì ì ŋ̀ŋwehā hisī hìlam, à yè nu à ǹnɔk ɓaŋgā, à tibil ki sɔ̄ŋda yɔ; à nnūm yaga matam, wàda mbogôl, nûmpɛ mòm masamàl, nûmpɛ kî mòm maâ.

Ɓàmbòmbòŋgà i kède kōnflaāwà

24 À kenɛ̄ ki ɓɔ̄ ŋgěn ìpɛ, nyɛ ɓɔ lɛ, Ànɛ̀ ŋgiī i ye wɛ̌ŋgɔ̀ŋlɛ

mùt wàda à ŋwǎs lɔ̄ŋgɛ mbōo i wɔ̀m wee; 25 Ɓòt ɓa kɛ̀ɛ
ɓǎŋ hīlɔ̄, ŋ̀ɔ̀ɔ̀ wèè a lɔ̂, à ŋ̀ŋwas ɓambòmbòŋgà i kède kōnflaāwà, nì nyɛ a kɛ̂. 26 Ndi konflawà i kāhal ɓǎŋ nāŋ
nì num, yàk ɓàmbòmbòŋgà kì ɓa nɛnɛ̂. 27 Nì mìŋkɔ̀l mi ŋwɛdmbay mi lɔ̂, mi kal nyɛ lɛ, À ŋwɛt, ɓàa u biŋwàs ɓe lɔŋgɛ mbōo i wɔ̀m wɔŋ? Ndi ɓàmbòmbòŋgà ɓa nlol hɛɛ?
28 Nì nyɛ a kal ɓɔ lɛ, Ŋ̀ɔ̀ɔ̀ nyɛn à m̀ɓɔŋ halà. Nì mìŋkɔ̀l mi ɓat nyɛ lɛ, Ɓàà lɛ di kɛɛ̄ di nubūk ɓɔ̄? 29 Nyɛɛ̄, Hɛni; nì tiga lɛ nì nùbùk ɓàmbòmbòŋgà nì nùbùk yàk konflawà.

30 Ŋwàha gwɔ̄ biɓaà bi naŋak ìpam līɓùmbùl, ndi i ŋgèdà lìɓùmbùl mɛ̀ gakàl ɓaɓùmbùl lɛ, Ɓèe nyà kɔ̀da ndūgi ɓambòmbòŋgà, ni kaŋ ɓɔ̄ mbāŋg i līgiìs ɓɔ; ndi ni ha kōnflaāwà i ndùgi yɛɛ̀m.
31 À kenɛ̄ ki ɓɔ̄ ŋgěn ìpɛ, nyɛ ɓɔ lɛ, Ànɛ̀ ŋgiī i ye wɛ̌ŋgɔ̀ŋlɛ, jìs li nten pooga, li mùt à yɔ̌ŋ, à ŋ̀ŋwas i wɔ̀m wee, 32 jɔn li nlɔ̀ɔ̀ mboo yɔ̀sonā bitidigi; ndi kìì li nnāŋ, li nlɔ̀ɔ̀
bihɛ̀yɛ̀k gwɔbisonā bikɛŋi, li ńyìla ɛ, nì dìnùni di ŋgiī di nlɔ̀, di yen mīncɛ᷆p ŋwee.
33 À kenɛ̄ ki ɓɔ̄ ŋgěn ìpɛ lɛ, Ànɛ̀ ŋgiī i ye wɛ̌ŋgɔ̀ŋlɛ sèŋha mùdàa à yɔ̌ŋ, à ɓuū yɔ dìhègà di minluŋ diaâ, lɛtɛ̀ɛ̀

mìnluŋ ŋwɔminsonā mi nyɛp. 34 Yesù à podhɛnɛ màmùt ma ɓôt màm mana mɔmasonā

i ŋgèn; à podos ɓē ɓɔ jàm i ɓa ɓe ŋgên; 35 Lɛ jàm li pōda nì m̀podôl li yɔ̂n lɛ, Mɛ̀ gayìbil nyɔ wɛ᷆m nì ŋgèn, mɛ̀

gapɔ̄t maàm ma ɓā ǹsɔ̀lɓaga ìɓòdòl biɓèe bi ŋkɔ̀ŋ hisi. j
Yesù à ŋkɔ̀bɔl ŋgen ɓàmbòmbòŋgà i kède kōnflaāwà.
36 Nì Yesù à yek mamùt ma ɓôt, à jop ndāp; nì ɓànigîl ɓee ɓa lɔɔ̄ nyɛ̄nī, ɓa kal nyɛ lɛ, Kɔ̀blɛnɛ ɓès ŋgen ɓàmbòmbòŋgà i wɔ̀m. 37 À timbhɛ lɛ, Nu à ŋ̀ŋwas lɔ̄ŋgɛ
mbōo à yè Mǎn mùt; 38 wɔ̀m u ye ŋkɔ̀ŋ hisi, lɔŋgɛ mbōo i ye ɓɔ̀n ɓa anɛ̀; ɓàmbòmbòŋgà ɓa ye ɓɔ̀n ɓa mût m̀ɓɛ; 39 Ŋ̀ɔ̀ɔ̀ à ŋ̀ŋwas ɓɔ, à yè ǹsɔ̀hɔ̀p; lìɓùmbùl li ye lìsuk li ŋkɔ̀ŋ
hisi; ɓàɓùmbùl ɓa ye āŋgɛ̀l. 40 Jɔn kìkìì ɓa ŋkɔ̀t ɓambòmbòŋgà, ɓa lighàk ɓɔ nì hyèe, halā nyɛ̄n i gaɓā

lisūk li ŋkɔ̀ŋ hisi. 41 Mǎn mùt à gaɔ̄m aŋgɛ̀l yee, i gahèa mâm mɔmasonā ɓòt ɓa mɓààgɛnɛ anɛ̀ yee, nì ɓa ɓā ńyàn mben; 42 I galɛ̀ŋ ɓɔ i jùù li hyee; nyɔ̀ɔ nyɛ̄n ǹlend u gaɓānɛ, nì jɛ màsɔ̀ŋ. 43 Ha nī nyɛn ɓa ɓā tee sēp ɓa gaɓèyey kìkìi jɔ̀p i ànɛ̀ Isāŋ waàp. Nu à gwèe mào i nɔ̄gaà, a nɔk nī.

44 Ànɛ̀ ŋgiī i ye wɛ̌ŋgɔ̀ŋlɛ lìsòò li ŋkùs li ɓā li solī ī wɔ̀m; li mùt à lèba, à soō jɔ; ndi inyùu màsee mee à kɛ̂, à nuŋūl gwɔm gwee gwɔbisonā, à sɔmb wɔ̀m û.

45 Ànɛ̀ ŋgiī i ye kì wɛ̌ŋgɔ̀ŋlɛ mùt nyùŋga nu à ńyēŋ

bilɔŋgɛ bī “pɛɛ̀rl”; 46 à tɛhɛ ɓǎŋ tīk “pɛ᷆rl” yàda, à kɛ̂, à nuŋūl gwɔm gwee gwɔbisonā, à sɔmb yɔ̂.

47 Ànɛ̀ ŋgiī i ye kì wɛ̌ŋgɔ̀ŋlɛ pehɛ ī lèŋa ī lɔ̀m, i kɔt ndoòŋ
cɔbī yɔsonā. 48 Ndi kìì i ńyɔ̂n, ɓa ot yɔ ŋgwāŋ, ɓa yen hīsī, ɓa ha dilām bisɛ̀l, ɓa lɛp diɓɛ̄. 49 Halā kì nyɛn i gaɓā lisūk li ŋkɔ̀ŋ hisi: aŋgɛ̀l i galɔ̀ɔ, i heā ɓòt ɓàɓɛ i kède ɓòt ɓa tee sēp, 50 i galɛ̀ŋ ɓɔ jùù li hyee; nyɔ̀ɔ nyɛ̄n ǹlend u gaɓānɛ, nì jɛ màsɔ̀ŋ.

Gwɔ̀m bi mɔndɔ nì mìnlòmbi lisòò li ŋkùs.

51 Yesù à kal ɓɔ lɛ, Ɓàa nì ǹtibil nɔk màm mana mɔmasonā? Ɓa kal nyɛ lɛ, Ŋ̀ŋ̂, à Ŋwɛt. 52 Nì nyɛ a kal ɓɔ

lɛ, Inyùu hālà hi ńyimbēn nu à biyìlhana nnigîl ànɛ̀ ŋgiì, à yè wɛ̌ŋgɔ̀ŋlɛ ŋwɛ̀dmbay, nu à mpēmes gwɔm bi mɔndɔ

nì mìnlòmbi lisòò jee li ŋkùs.

53 I lēŋa lɛ̄, Yesù à mǎl ɓǎŋ kènɛ ŋgèn ini, à nyɔdi hâ. 54 À

pam ɓǎŋ lɔ̀ŋ yee, à niiga ɓɔ ndāp yaāp mītìn, ɓa hɛl yaga ŋgandàk, ɓa kal lɛ, mùt nunu à ǹlɔnā hɛɛ ndòŋ pèk ìni, nì mimpēmba mi maàm mini? 55 Ɓàa hà mǎn kāpindà ɓe nunu? Ɓàa nyàŋ ɓe lɛ Màrià, lògnyaŋ ɓe ki lɛ̄ ɓɔ̀ Yàkobò, ɓɔ̀ Yosɛ̀f, ɓɔ̀ Simòn, nì Yudà? 56 Ɓàa lògnyaŋ ɓodàà yɔsonā i ta ɓē hana i ɓěhnī? Ndi màm mana mɔmasonā ma nlòl hɛ nyɛ? 57 Nì ɓɔ ɓa ɓagɛ inyùù yeè. Nì Yesù à kal ɓɔ lɛ, M̀podôl à gwèe lìpem, hànduk i lɔ̀ŋ yee nì i mbāy yeè. 58 À ɓɔ̌ŋ ɓē ŋgandàk mìmpemba mi mâm nyɔ̀ɔ īnyùu ŋgìtɔbhemlɛ̀ wǎp.

Màteò 
14

1 I ŋgèdà ì yɔ̌n ŋgɔ̄miìn Hèrodè à nɔk Yesù, 2 Nì nyɛ à kal ɓaɓòŋòl ɓee lɛ, Yòhanɛ̀s Ǹsòblɛ̀ nû; à ǹtugɛ̄ i kède ɓàwɔga, jɔn à mɓòŋol mimpēmba mi maàm mini. 3 Inyǔlɛ̄
Hèrodè à gwɛ̌l Yòhanɛ̀s, à kaŋ nyɛ, à ha nyɛ mɔ̀k inyùu Hèrodìà, ŋwàa mǎsāŋ. 4 Inyǔlɛ̄ Yòhanɛ̀s à kǎl nyɛ̄ lɛ, I ta ɓē wɛ kùndɛ̀ i ɓāna nyɛ̄. 5 À ɓa sombòl nɔl nyɛ, ndi à kɔ̌n lìmùt wɔ̀ŋi, inyǔlɛ̄ ɓa ɓā tɛhɛ nyɛ̄ kìi m̀podôl. 6 Hìlɔ hi ligwee lī Herōdè hi pām ɓǎŋ, ŋgɔ̀nd Hèrodìà ì kahal sāk i tì yap, ì lemel Herōdè. 7 Jɔn à kùmul nyɛ̄ sɔ̀ŋ lɛ à gatī

nyɛ tɔ̀ kinjɛ̄ yɔ̀m yaga à ǹyet nyɛ. 8 Ndi nyɛ, nyǎŋ à mǎl ɓǎŋ nyɔ̀ŋg nyɛ, à kal lɛ, Ti mɛ̀ ŋ̀ɔ Yohānɛ̀s Ǹsòblɛ̀ hana sōya. 9 Kiŋɛ à mɔdɔ̀p; ndi inyùu sɔ̀ŋ yèe à kǔm, nì inyùu ɓòt nyɛ nì ɓɔ ɓa ɓā ɓa yiī, ɓa jɛ̂k, à ti kiŋ lɛ ɓa ti nyɛ̄ wɔ̄; 10 Nì nyɛ à ɔm lɛ ɓa kit Yòhanɛ̀s ŋ̀ɔ i ndāp mɔ̀k. 11 Nì ɓɔ ɓa ha ŋɔ wee i sōya, ɓa ti hiŋgɔ̀ndà, hi kɛnā wɔ yak nyàŋ.

12 Nì ɓànigîl ɓee ɓa lɔ̂, ɓa yɔŋ miìm, ɓa jo wɔ̄; nì ɓɔ ɓa kɛ̂, ɓa kal Yesù. 13 Yesù à nɔk ɓǎŋ hālà à nyɔdi hâ, à jop mòŋgo, à kɛ ŋɔ̀ŋ
nyɛtāma; màmùt ma ɓôt ma nɔ̄k ɓǎŋ hālà, ma nyɔdi miŋkɔ̀ŋ, ma kil hisī, ma nɔŋ nyɛ̄. 14 Nì Yesù à pam ɓǎŋ, à tɛhɛ limùt li ɓôt lìkɛŋi, li konha nyɛ ŋgɔ̄ɔ, à melēs ɓakɔ̀kɔn ɓap. 15 Kòkoa i kwɔ̀ɔ ɓǎŋ, ɓànigîl ɓee ɓa lɔ ī
nyɛ̄nī, ɓa kal lɛ, Hɔ̀ma nunu à yè ŋ̀ɔ̀ŋ, ŋgèdà kì ì m̀mal tagɓɛ̀; ŋwǎs màmùt ma kɛnɛ̄k māmbāy, ɓa sombol ɓɔ̄mɛ̀dɛ bijɛk. 16 Ndi Yesù à kal ɓɔ lɛ, I nsòmbla ɓe lɛ ɓa kɛɛ̄; ɓèè tina ɓɔ̄ bìjɛk. 17 Nì ɓɔ ɓa kal nyɛ lɛ, Dì gwèe ndīgi hāna bìkɔ̀ga bitân nì cɔ̀bi diɓaà. 18 À kal ɓɔ lɛ, Lɔ̀nana mɛ̀
gwɔ hana. 19 Nì nyɛ a kal lɛ, Màmùt ma yen hīsī i ŋgìì ɓayòòmà; nì nyɛ a yɔŋ bikɔ̀ga bitân, nì cɔ̀bi diɓaà, à nun ŋgiì, à sayàp, à ɓɛk bikɔ̀ga, à ti ɓanigîl gwɔ, ɓànigîl ɓa loōs mamùt ma ɓôt. 20 Ɓɔɓasonā ɓa jɛ, ɓa nuù; nì ɓɔ ɓa ɓada biket bi yēglɛ, jòm li mińyɔnɔ̂k mi bisɛ̀l mbòk iɓaà.

21 Ɓòt ɓa jɛ̄ ɓa ɓā jàm kìi ɓɔ̀ dìkoo di ɓôlom ditân, hànduk ɓodàa nì ɓɔ̀ɔ̀ŋgɛ.

22 Nì Yesù à hɔɔ nyegha ɓanigîl lɛ ɓa jop mòŋgo wada, ɓa ɓok nyɛ̄ bisū nyɔɔ̄ uu ŋwìì, ndi a yik huuhà màmùt.
23 À huuha ɓǎŋ màmùt ma ɓôt, à ɓɛt ŋgìi hìkòa nyɛtāma i sɔ̄ɔhɛ̀; kòkoa i kwɔ̂, à ɓâk à yìi nyɔ̀ɔ nyɛ̄tāma. 24 I ŋgèdà mòŋgo u ɓānɛ ŋɛ̄m lɔɔ̀m, màŋgudga ma ndeŋghàk wɔ, inyǔlɛ̄ mbɛ̀bi ì ɓa huŋùl ɓɔ mbɔ̀mbɔ̂m. 25 Nì màyɛ ma kɛl, à pemel ɓɔ, à kɛ̀nɛ̀k nì màkòò i ŋgìi lɔ̀m. 26 Ɓànigîl ɓa tɛ̄hɛ

ɓǎŋ nyɛ̄ à ŋkɛ̀ ni màkòò i ŋgìi lɔ̀m, ɓa sîhlà, ɓa kal lɛ̄, Ŋ̀kugì û; ɓa kaa lɔ̄nd inyùu wɔ̀ŋi. 27 Nì Yesù à hɔɔ podos ɓɔ, à kal lɛ, Ɓana mìŋɛm; ŋgɔ mɛ̀ nunu; nì kɔ̀n ɓaŋ wɔ̀ŋi.
28 Petrò à timbhɛ nyɛ, à kal lɛ, À Ŋwɛt, iɓālɛ̄ wɛ̀ nû, sèbel mɛ̀ mɛ lɔɔ̄ wɛ̌nī i ŋgìì malep. Nyɛɛ̀, Lɔ̌k. 29 Nì Petrò à pam mòŋgo, à kɛ nī màkòò i ŋgìi màlep i pām yāk Yēsù. 30 Ndi à tɛhɛ ɓǎŋ mbūk mbɛ̀bi, à kɔn wɔŋi; kìi à ŋ̀kahal yììbɛ̀, à lɔnd lɛ, À Ŋwɛt, tɔhɔl mɛ̀. 31 Nì Yesù à hɔɔ sambal wɔɔ, à gwɛl nyɛ, à kal nyɛ lɛ, À wɛ nū hēmlɛ̀ tidigi, ù m̀pendna kii? 32 Ɓa jǒp ɓǎŋ mòŋgo, mbɛ̀bi ì mâl. 33 Hanyɛ̄n ɓā ɓā ɓā

mū mòŋgo ɓa lɔ̀ɔ, nì ɓɔ ɓa ɓeges nyɛ, ɓa kalàk lɛ, Ù yè tɔy Man Nyāmbɛɛ̀.

34 Ɓa yǎp ɓàŋ, ɓa pam ŋgwāŋ nyɔɔ̄ Gènesàrèt. 35 Ɓòt ɓa hɔ̀ma nu ɓa yī ɓǎŋ lɛ̄ nyɛ nu, ɓa ɔm ŋwîn mu mbɔ̄k ì yɔ̀sonā, ɓa lɔnā nyɛ ɓòt ɓɔɓasonā ɓa ɓā kɔɔ̀n; 36 Ɓa sɔɔhɛ

nyɛ lɛ ɓa tis tɔ̀ lìnjɛ̀k li mbɔt yeè; ɓɔɓasonā ɓa tīs jɔ̄ ɓa mǎl.

Màteò 
15

1 I mbūs hālà Fàrisày nì ɓàyimbēn ɓa loōl Yèrusàlɛ̀m, ɓa lɔ yāk Yēsù, ɓa kal lɛ, 2 ɓànigîl ɓɔŋ ɓa ńyènel ki bilɛm bi mimaŋ mi ɓôt, inyǔlɛ̄ ɓa nsɔ̀ ɓe mɔɔ map i ŋgèdà ɓa njɛ̄.
3 Nì nyɛ à timbhɛ ɓɔ lɛ, Yàk ɓèe nì ńyènel ki litìŋ li Nyambɛ īnyùu lɛ̄m naàn? 4 Inyǔlɛ̄ Nyambɛ à kǎl lɛ̄, Ù
tinâk ìsɔŋ ɓɔ nyùŋ lipem; nì lɛ, Mùt à mpōdol isāŋ tɔ̀

nyàŋ ɓeba a nola ndīgiì. l 5 Ndi ɓèe nì ŋkàl lɛ, Tɔ̀njɛɛ à ŋkàl isāŋ tɔ̀ nyàŋ lɛ, Yɔ̌m ù ɓak lɛ ù kuhūl mahola ī mɛ̌nī

i ntina Nyambɛɛ̀; à gatī ɓe isāŋ tɔ̀ nyàŋ lipem. 6 Halā nī

nyɛn nì ńyìlis ɓaŋgā Nyambɛ kìkìi yàŋgà jâm inyùu lɛ̄m naàn. 7 À ɓee ɓôt ɓa bihèŋɓà, Yèsayà à tibil yāga pɔt binděē inyùu na᷆n lɛ,

8 Ɓòt ɓana ɓa ŋkòògɛ mɛ ɓɛbɛ̀ɛ̀ nì nyɔ̀ ɓa ntī ki mɛ̀

lìpem ni bìɓep gwap,

ndi mìŋɛm ŋwap mi
mmal hyamɓa nɔnɔk ni mɛ̀.
9 Ɓa mɓēges mɛ yàŋgà,

ɓa niigàgà màtìŋ ma

ɓôt kìkìi màeba map. m

Màm ma nhīndis muùt

10 Nì nyɛ a sebēl limùt li ɓôt, à kal ɓɔ lɛ, Ɛmblana ni tibil yāga nɔk. 11 Hà yɔ̀m i njòp i nyɔ̀ ɓe yɔn i nhīndis muùt; ndi jàm li mpām i nyɔ̀ mût jɔn li nhīndis muùt. 12 Nì ɓànigîl ɓa lɔ̂, ɓa ɓat nyɛ lɛ, Ɓàa ù ńyī lɛ Fàrisày ɓa mɓààgɛ i ŋgèdà ɓa nnɔ̄k ɓàŋga ini? 13 À timbhɛ lɛ, Hi yaga ɓɛɓɛ̄là Tàta nu ŋgìì à ɓɛ̌l ɓēe i ganùba. 14 Ŋwàha ɓɔ̄; ɓa ye ɓàega ɓā ye ndīm. Ndi iɓālɛ̄ ndim ì ŋēga ndim, ɓɔɓaà ɓa gakwɔ̀ i ɓɛ̄ɛ. 15 Nì Petrò à tîmbhɛ̀, à kal nyɛ lɛ, Kɔ̀blɛ ɓès ŋgěn ìni. 16 Nì nyɛ à kal lɛ, Ɓàa yàk ɓèe nì yè ŋgì tibil yi?

17 Ɓàa nì ńyī ɓe lɛ yɔ̀m i njòp i nyɔ̀, i ntāgɓɛ liɓùm, i kwɔɔ̄

lūk. 18 Ndi màm ma mpām nyɔ̀ ma nlòl ŋɛ̄m; mɔn ma nhīndis muùt. 19 Inyǔlɛ̄ mu ŋɛ̄m nyɛn ɓɔ̀ màhɔŋɔ̂l màɓɛ

ma nlòl, ɓɔ̀ mànɔlâ, ɓɔ̀ ndèŋg, ɓɔ̀ mìmɓɔ̀k, ɓɔ̀ wǐp, ɓɔ̀

mbògi bìtɛmbɛɛ, ɓɔ̀ lìòbòs jǒy. 20 Màm mana mɔn ma ye màm ma nhīndis muùt, ndi i jɛ̄ mɔ̀ɔ ŋgì sɔ̀ halā à nhīndis ɓe muùt.

21 Nì Yesù à nyɔdi hâ, à kɛ māmbɔ̄k ma Tiìr nì Sidòn.

22 Ndi nǔnkì, mùdàa Kānàân wàda à lǒl nyɔ̀ɔ bīpɛ̀s bî, à lɔnd, à kal lɛ, À Ŋwɛt, Mǎn Dāvìd, kɔ̌n mɛ̀ ŋgɔɔ; ŋgɔ̀nd yɛ̀m mbuu m̀ɓɛ u ntèèŋga yɔ ŋgàndàk. 23 Ndi à tìmbhɛ ɓē
nyɛ tɔ̀ ɓàŋga yada. Nì ɓànigîl ɓee ɓa lɔ ī sɔ̄ɔhɛ̀ nyɛ, ɓa kal lɛ, Kǎl nyɛ̄ lɛ a kɛnɛ̄k, inyǔlɛ̄ à nlōndol ɓes mbūs.
24 Yesù à timbhɛ lɛ, Mɛ̀ biōma ndigi īnyùu mìntomba mìnimlaga mi ndap Īsrǎɛ̀l. 25 Nì nyɛ a lɔ̂, à oôp bisū gwee, à kal lɛ, À Ŋwɛt, hola mɛ̀. 26 Nì nyɛ a tîmbhɛ̀, à kal lɛ, I ta ɓē lɔŋgɛ ī yɔ̀ŋ kɔ̀ga i ɓɔn, i lēbeèl yɔ ŋgwɔ̄. 27 Nì nyɛ a kal lɛ̄, Ŋ̀ŋ̂, à Ŋwɛt; ŋgɔ yàk ŋgwɔ i njɛ̄ minluŋ mi ŋkwɔ̀ i sī
te᷆blè ɓɛt ɓap. 28 Nì Yesù à timbhɛ nyɛ lɛ, À mudàa, hemlɛ̀
yɔŋ i ye kɛ̄ŋi; i ɓoŋā nì wɛ̀ kìkìi ù nsòmbòl. Nì ŋgɔ̀nd yèe ì mal ha ī ŋgɛ̄ŋ ì.
29 Nì Yesù à nyɔdi hâ, à pam ɓɛbɛ̀ɛ̀ nì lɔ̌m Gàlìleà; à ɓɛt ŋgìi hìkòa, à yen nyɔɔ̄ hisī. 30 Màmùt ma ɓôt màkɛŋi ma lɔ ī nyɛ̄nī, ma lɔnā biɓok bi ɓoòt, nì ɓòt ɓa bilɛm, nì ndim, nì mbuk, nì ŋgàndàk ipɛ, ɓa niŋī ɓɔ makòò ma Yesù, nì nyɛ à m̀melēs ɓɔ; 31 kàyèlɛ lìmùt li hɛl ŋgèdà ɓa tɛ̄hɛ mbūk i mpɔ̄t, ɓòt ɓa bilɛm ɓa malàk, bìɓok bi hyomôk, ndim i tɛhnàgà nì ɓɔ ɓa ɓeges Nyambɛ nū Īsrǎɛ̀l.

32 Nì Yesù à sebēl ɓanigiìl ɓee, à kal lɛ, Lìmùt li ɓôt li ŋkònha mɛ ŋgɔ̄ɔ, inyǔlɛ̄ ɓa yiī nì mɛ̀ hanânɔ dìlɔ diaâ ndi ɓa gweē ɓē yɔm jɛ; ndi mɛ̀ ŋgwēs ɓe mɛ ŋwàs ɓɔ ɓɔ ŋgì jɛ, ɓa tiga lɛ ɓa kwɔ līhyo i njɛ̀l. 33 Ɓànigîl ɓa ɓat nyɛ lɛ, Dì ŋkùhul hɛ i nyà ŋgàndàk bikɔ̀ga hana ŋɔ̀ŋ, lɛ ndi i nyà lìmùt li ɓôt lìkɛŋi ìni i nuù? 34 Nì Yesù à ɓat ɓɔ lɛ, Nì gwèe bìkɔ̀ga gwaŋɛn? Ɓɔ nyɛ lɛ, Bisâmbɔk, nì ndèk ɓɔn ɓa cɔbī.
35 Nì nyɛ à kal limùt lɛ li yen hisī; 36 Nì nyɛ à yɔŋ bikɔ̀ga bi bīsaàmbɔk nì cɔ̀bi; à ti mayègà, à ɓɛk gwɔ, à ti ɓanigîl, ɓànigîl ɓa loōs gwɔ màmùt. 37 Ɓɔɓasonā ɓa jɛ, ɓa nuù; nì ɓɔ ɓa ɓada bikēt bi yēglɛ, mìǹyɔnɔ̂k mi miŋkwɛ̂y minsâmbɔk. 38 Ɓòt ɓa jɛ̄ ɓa ɓā dìkoo di ɓôlom dinâ, 
hànduk ɓodàa nì ɓɔ̀ɔ̀ŋgɛ. 39 Nì nyɛ à huuha mamùt, à jop mòŋgo, à kɛ ī pɛ̀s Magādàn.

Màteò 
16

1 Fàrisày nì Sàdukày ɓa lɔ ī nɔ̀ɔ̀dɛ̀ nyɛ, ɓa ɓat nyɛ lɛ a eba ɓɔ̄ yìmbnɛ i nlòl i ŋgìi. 2 Ndi a tîmbhɛ̀, à kal ɓɔ lɛ, Ŋgèdà kòkoa nì ŋkàl lɛ, À galāma; inyǔlɛ̄ ŋgìi ì kùyi.
3 Kɛ̂glà kì, ɓèè lɛ, À gaɓɛ̄p lɛɛ̀n; inyǔlɛ̄ ŋgìi ì kùyi, ì hendêk.Ee’, à ɓee ɓôt ɓa bihèŋɓà, Nì ńyī kɔbɔ̄l biyìmbnɛ bi ŋgiì; ndi nì ńyī ɓe kɔbɔ̄l biyìmbnɛ bi ŋgedà. 4 Hyày hìɓɛ nì hi ndêŋg hi ńyēŋ yiīmbnɛ, ndi yìmbnɛ i gatīna ɓe hyɔ, ndigi yìmbnɛ Yonà. Nì nyɛ à yek ɓɔ, à kɛ̂.
5 Nì ɓànigîl ɓa yap uu ŋwìì, ɓa hoya yabna bikɔ̀ga. 6 Yesù à kal ɓɔ lɛ, Nì tiblàk yɔ̀ŋ yihɛ inyùu sèŋha Farīsày nì Sàdukày. 7 Nì ɓɔ ɓa pɔt ni ɓɔ̄mɛ̀dɛ lɛ, Inyǔlɛ̄ dì ǹyabna ɓe bikɔ̀ga. 8 Lakìi Yēsù à ɓa yi hālà, à kal lɛ, À ɓee ɓa hemlɛ̀ tidigi, nì mpōdol ki lɛ, Inyǔlɛ̄ nì ǹlɔnā ɓe bikɔ̀ga? 9 Ɓàa nì ǹyîk ɓee, tɔ̀ ɓìgdà inyùu bìkɔ̀ga bitân nì dìkoo di ɓôt ditân, nì bìsɛ̀l gwaŋɛn nì biɓāda? 10 Tɔ̀ bìkɔ̀ga bisâmbɔk inyùu dìkoo di ɓôt dinâ, nì mìŋkwɛ̂y ŋwaŋɛn nì biɓādaà? n 11 Lɛlaa nì ǹyîk ɓe lɛ mɛ̀ ŋ̀kelēl ɓe mɛ ɓèè inyùu bìkɔ̀ga. Ndigi lɛ̄ nì yihgɛ̀ inyùu sèŋha Farīsày nì Sàdukày?
12 Hanyɛ̄n ɓa tībil yī lɛ hà inyùu sèŋha bikɔ̀ga ɓe yɔn ɓa nlama yihnɛ̀, ndik īnyùu màeba ma Sadūkày nì Fàrisày.
13 Yesù à pam ɓǎŋ mbɔ̄k Kàysàreà Fìlipì, à ɓat ɓanigiìl ɓee lɛ, Ɓòt ɓa ŋkàl lɛ Mǎn mùt à yè ǹjɛɛ? 14 Ɓa kal lɛ, Ɓàhɔgi ɓɔ Yòhanɛ̀s Ǹsòblɛ̀; ɓàhɔgi ɓɔ Èlià; ɓapɛ ɓɔ
Yèrèmià, tɔ̀ wàda mu ɓāpōdoòl. 15 À ɓat ɓɔ lɛ, Ndi ɓèe nì ŋkàl lɛ mɛ̀ yè ǹjɛɛ? 16 Nì Simòn Petrò à tîmbhɛ̀, à kal lɛ, Ù
yè Krǐstò, Mǎn Nyāmbɛ nū nìŋ. 17 Nì Yesù a timbhɛ nyɛ lɛ, Ù yè ǹsǎyɓàk, à Simòn, mǎn Yōnà, inyǔlɛ̄ hà mìnsòn nì màcèl ɓe ɓɔn ɓa nsɔlɛnɛ wɛ hālà, ndik Tàta nū à yè i ŋgìi.
18 Mɛ̀ ŋkàl ki wɛ̀ lɛ, Ù yè Petrò; i ŋgìi màmb ŋgɔ̂k unu nyɛn mɛ̀ gaōŋol ntoŋ wɛɛ̀m; màŋwɛ̀mɛl ma ɓɛɛhyee ma gayèmbel ɓe wɔ. 19 Mɛ̀ gatī wɛ dìlìbà di anɛ̀ ŋgiì; tɔ̀ kinjɛ̄
jàm ù gatèŋ hana hisī li gatìŋa ŋgìi; tɔ̀ kinjɛ̄ jàm ù gahɔ̀hɔl hana hisī li gahɔ̀hlana i ŋgìi. 20 Nì nyɛ a ɓehɛ ɓanigîl lɛ ɓa āŋlɛ ɓaāŋ mùt lɛ nyɛ Yēsù à yè Krǐstò.
21 Ìɓòdòl ŋgèdà ì nyɛn Yēsù Krǐstò à yis ɓànigîl ɓee lɛ à ǹlama kɛ ī Yèrusàlɛ̀m, a sɔn njɔ̄nɔk inyùu ŋgàndàk màm i mɔ̀ɔ̀ ma mimaŋ mi ɓôt nì bìprǐsì bìkɛŋi, nì ɓàyimbēn, a nola, a tuglana kì kɛl ì ǹyonos iaâ. 22 Nì Petrò à yɔŋ nyɛ, à kahal kōnd nyɛ, à kal lɛ, À Ŋwɛt, jàm li lī ɓa nɔ̄nɔk ni wɛ̀; li galòl ɓe wɛ kɛ̄lkǐkɛ̄l. 23 Yesù à hyɛ̂lɓà, à kal Petrò lɛ, À Saatàn, nyɔdi mɛ̀ i mbɔ̀m, ù yè mɛ̀ ŋgɔ̀k ɓààgɛ̀nɛ̀; inyǔlɛ̄ ù nhɔ̄ŋɔl ɓe maàm ma Nyambɛ̂, ndik màm ma ɓôt. 24 Yesù à kal ɓanigiìl ɓee lɛ, Iɓālɛ̄ mùt à nsòmbol nɔŋ mɛɛ̀, a yoyɓa, a ɓɛgɛ̄ɛ mbāsa yeē, ndi a nɔŋ mɛ̀. 25 Inyǔlɛ̄ tɔ̀njɛɛ
à nsòmbol tɔhɔl nɔ̂m yee à ganīmis yɔ, ndi tɔ̀njɛɛ à ganīmis yɔ inyùù yɛ̂m à galèba yɔ. 26 I mɓāhlɛ ki muùt iɓālɛ̄ à ŋ̀kos ŋkɔ̀ŋ hisi wɔnsonā ndi à kida inyùu nɔ̀m yee, tɔ̀lɛ, à galūgna nɔɔ̀m yee ni kīi? 27 Inyǔlɛ̄ Mǎn mùt à galɔ̀ i kède lìpem li Isāŋ nì aŋgɛ̀l yee; ha nī nyɛn à gatìmbhɛ hi mût kǐŋgèdà lìɓɔ̀ŋɔ̀k jee. 28 Hɔ̀dɔ mɛ̀ nhɔ̄mb ɓee lɛ, Ɓòt ɓa tee hāna, ɓàhɔgi ɓa gawɔ̄ yaga ɓe lɛtɛ̀ɛ̀ ɓa tɛhɛ Man mùt à nlɔ̀ ni ànɛ̀ yee.
	
	
Màteò 
17

1 Dìlɔ disamàl di tāgɓɛ ɓǎŋ, Yesù à yɔŋ Petrò, nì Yàkobò ɓɔ mànyaŋ Yohānɛ̀s, à kɛnā ɓɔ ŋgìi sɔ̄ hìkòa ɓɔtāma. 2 À heŋhana bisū gwap, su wee u ɓay kìkìi jɔ̌p, mbɔt yee kî i pop kìkìi màpubi. 3 Ndi nǔnkì, Mosè ɓɔ Èlià ɓa pemel ɓɔ, ɓa kahal kwɛ̀l ni nyɛ̄. 4 Nì Petrò à yɔŋ hɔp, à kal Yesù lɛ, À Ŋwɛt, i ye ɓès lɔŋgɛ ī ɓā hāna; iɓālɛ̄ ù ǹnɛɛbɛ̀, mɛ̀ gaɔ̄ŋ hana bìlap biaâ; wɛ̀ yada, Mosè yada, Èlià kì yada.
5 Ki nyɛ̄ à ŋgi pɔdɔ̂k, nǔnkì ɔ̀nd pubi i ho ɓɔ; nì kiŋ ì lol i ɔ̀nd, ì kal lɛ, Nunu à yè Man wɛ̂m nu gwēhaà, à nlēmel mɛɛ̀; ɓèè ɛmblana nyɛ̄. o 6 Ɓànigîl ɓa nɔ̄k ɓǎŋ hālà, ɓa om mbɔm hisī ɓa kɔɔ̄n wɔŋi ŋgandàk. 7 Nì Yesù à lɔ̂, à tis ɓɔ, à kal lɛ, Tɛlɓana, nì kɔ̀n ɓaŋ wɔ̀ŋi. 8 Ɓa pàa ɓǎŋ mìs map ŋgìi, ɓa tɛhɛ ha ɓe tɔ mùt, ndigi Yēsù nyɛtāma.
9 Ɓa ɓā soòs ɓǎŋ hìkòa, Yesù à ɓehɛ ɓɔ lɛ, Nì aŋlɛ ɓaŋ mùt jàm nì ǹtɛhɛ̂ lɛtɛ̀ɛ̀ Mǎn mùt à tuglana i kède ɓàwɔga.
10 Nì ɓànigîl ɓee ɓa ɓat nyɛ lɛ, Inyǔkī ɓàyimbēn ɓa ŋkàl lɛ Èlià à ǹlama ɓok lɔɔ̀? p 11 Nì Yesù à tîmbhɛ̀ à kal ɓɔ lɛ, Èlià à ǹlama tɔy ɓok lɔɔ̀, a timba tībil maàm mɔmasonā;
12 Ndi mɛ̀ ŋkàl ɓee lɛ, Èlià à mǎl lɔ̀, ɓa biyī ɓe nyɛ, ndi ɓa biɓɔ̀ŋ nyɛ tɔ̀ kii ɓa ɓē sombòl. Halā kì nyɛn yàk Mǎn mùt à gasɔ̄n njɔnɔk nì ɓɔ. 13 Hanyɛ̄n ɓànigîl ɓa tībil yi lɛ à ŋkèlel ɓɔ inyùu Yòhanɛ̀s Ǹsòblɛ̀.
14 Kìì ɓa mpam hɔ̀ma lìmùt li ɓôt li ɓā, mùt wàda a lɔ̂, à umul nyɛ màɓɔŋ, à kal lɛ, 15 À Ŋwɛt, kɔ̌n màn wɛ̂m nu mùùnlom ŋgɔɔ, inyǔlɛ̄ à ŋkɔ̀n ti, à nsɔ̄n njɔnɔk kîyaga; à mɓèna kwɔ hyèe, à ɓèngà kì kwɔ̀ malēp. 16 Mɛ̀ ɓênà nyɛ yak ɓànigîl ɓɔŋ, ndi ɓa bilà ɓe melēs nyɛ. 17 Nì Yesù à timbhɛ lɛ, À hyây hi ŋgitɔ̄bhemlɛ̀, nì hi ŋkàgdà, mɛ nɔm lāa ɓěnī? Mɛ honɓa kì ɓèè lɛtɛ̀ɛ̀ nì ŋgèdà mbɛɛ? Lɔ̀nana mɛ̀ nyɛ hana. 18 Nì Yesù à kond nyɛ, nì mbuu m̀ɓɛ u nyɔdi nyɛ̄nī; hìlɔga hi mal hā ŋgɛ̄ŋ ì.
19 Nì ɓànigîl ɓa lɔ yāk Yēsù ɓɔtāma, ɓa ɓat lɛ, Inyǔkī dì bilà ɓe pemes wɔ? 20 Nì nyɛ a kal ɓɔ lɛ, Inyùu hēmlɛ̀ nân tidigi; hɔ̀dɔ nu mɛ̀ nhɔ̄mb ɓee lɛ, Iɓālɛ̄ nì gwèe hēmlɛ̀
kìkìi jìs li pooga, ki nì gakàl hikòa hini lɛ, Hàbi hāna, kɛ̀ɛ nyɔ̀ɔ; hi gahàbi; jàm jɔkǐjɔ̄ li gayìdil ɓe ɓee. 21 Ndi i kà ndòŋ ìni ì mpām ɓēe, ndik īnyùu màsɔɔhɛ̀ nì sogajɛ̄.
22 Yesù à kal ɓɔ ki ɓā ŋgi kodī ī Gàlìleà lɛ, 23 Mǎn mùt à gatīna i mɔ̀ɔ̀ ma ɓôt; ɓa ganɔ̄l nyɛ, ndi kɛl ì ǹyonos iaâ à gatùglana. Nì ɓɔ ɓa unup kîyaga.
24 Ɓa pām ɓǎŋ Kàpɛrnāùm, ɓòt ɓa ńyɔ̀ŋ didrǎgmà* ɓa lɔ
yāk Pētrò, ɓa ɓat lɛ, Ɓàa màlêt nàn à nsāa didrǎgmà?
25 Nyɛ ɓɔ lɛ, Ŋ̀ŋ̂. À jǒp ɓǎŋ ndāp, Yesù à ɓok podos nyɛ, à kal lɛ, À Simòn, ù nhɔ̄ŋɔl laa? Bìkiŋɛ bī hisī hini bi ńyòŋol ɓɔnjɛ ǹtɔla tɔ̀ tâs? Ɓàa ɓɔ̀n ɓap tɔ̀ ɓàkèn? 26 À kǎl ɓǎŋ lɛ̄, Ɓàkèn, Yesù à kal nyɛ lɛ, Jɔn ɓɔ̀n ɓa yenɛ̀ kùndɛ̀.
27 Ndi ɓa tiga lɛ ɓa ɓagɛnɛ inyùù yês, kɛ̀ɛ ī lɔ̀m, lɛ̌ŋ ǹlɔp, gwɛ̌l hyɔ̀bi ù mɓòk nûp; ŋgèdà ù nnāhal hyɔ nyɔ̀, ù gakɔ̄ba statà* yàda mû; yɔ̌ŋ yɔ̀, u ti ɓɔ̄ inyùu ɓěhnà wɛ̂.

Màteò 
18

1 Ŋgɛ̄ŋ ì yɔ̌n ɓànigîl ɓa lɔ̀ɔ yāk Yēsù, ɓa ɓat lɛ, Ɓòt ɓa anɛ̀ ŋgiì ǹjɛɛ à nlɔ̀ɔ̀? 2 À sebēl ndeèk mààŋgɛ, à tee nyɛ i kède yâp, 3 à kal lɛ, Hɔ̀dɔ nu mɛ̀ nhɔ̄mb ɓee lɛ, Iɓālɛ̄ nì ǹhyɛ̂lɓà ɓee, nì temb kìkìi ndèk ɓɔɔŋgɛ, nì gajòp yaga ɓe ànɛ̀ ŋgiì. 4 Tɔ̀njɛɛ ni à nsùhus nyɛmɛ̀dɛ kìkìi ndèk mààŋgɛ
ìni, nyɛn à nlɔ̀ɔ̀ i ànɛ̀ ŋgiì. 5 Tɔ̀njɛɛ à ńyɔ̀ŋ ndêk mààŋgɛ
yadā ndòŋ ìni i jòy jɛ̂m, wɛ̀ɛ à ǹyɔŋ mɛɛ̀. 6 Tɔ̀njɛɛ à mɓɔ̀ŋ lɛ wàda munu ndèk ɓɔɔŋgɛ ini i nhēmlɛ mɛɛ̀ a ɓagɛ, i ye nyɛ̄ lɔ̄ŋgɛ lɛ̄ ɓa teēŋ nyɛ sɔ̄sɔ̄ ŋgɔ̀k kògòl i kīŋ, ndi ɓa yinis nyɛ̄ i ndīp lɔ̀m.
7 Ŋgɔɔ nì ŋ̀kɔ̀ŋ hisi inyùu màm ma mɓèègaha ɓôt! Inyǔlɛ̄
màm ma mɓèègàhà ma nlama lɔ̂; ndi ŋgɔɔ nì mùt nu īnyùù yeē nyɛn jàm li mɓèègàhà li nlòl! 8 Iɓālɛ̄ wɔ̀ɔ̀ wɔŋ
tɔ̀ kòò wɔŋ u mɓèègaha wɛ̂, kit wɔ̄, u lɛp wɔ̄; i ye wɛ̀
lɔŋgɛ lɛ̄ ù jop i nìŋ ɓok tɔ̀ nì lɛm, ìlɔ̀ɔ̀ lɛ ù ɓana mɔɔ imaà tɔ̀ màkòò imaà i lèŋa i hyèè hi ɓɔgā. 9 I ɓā kì lɛ jìs jɔŋ li mɓèègaha wɛ̂, sɔdɔl jɔ̄, nì lɛp jɔ̄; i ye wɛ̀ lɔŋgɛ lɛ̄ ù jop nìŋ nì jìs jada, ìlɔ̀ɔ̀ lɛ ù ɓana mis imaà i lèŋà i hyèè hi Gehēnà.
10 Nì yihgɛ̀ lɛ nì yàn ɓaŋ tɔ̀ wàda munu ɓɔ̀ɔ̀ŋgɛ ɓàtidigi ɓana, inyǔlɛ̄ mɛ̀ ŋkàl ɓee lɛ, Aŋgɛ̀l yap nyɔɔ̄ ŋgìì i ntɛ̄hɛ su Tatā nū à yè i ŋgìì ŋgèdà yɔ̀sonā. 11 [Inyǔlɛ̄ Mǎn mùt à bilɔ̀ i tɔ̄hɔɔ̀l ɓànimlaga.]q 12 Ɓèe nì nhɔ̄ŋɔl laa? Iɓālɛ̄ mùt à gwèe mbōgoòl mìntomba, ndi wāda u nimil muù, ɓàa à ńyēk ɓe mom ɓòo nì ɓòò nyɔɔ̄ ŋgìì dikòa i kɛ̀ i yēŋ ū ū nnimiìl? 13 Iɓālɛ̄ à ǹlebā ni wɔ, hɔ̀dɔ nu mɛ̀ nhɔ̄mb ɓee lɛ, À ŋkɔ̀n masee inyùù yeē ìlɔ̀ɔ̀ inyùu mǒm ɓòo nì ɓòò mi mī nnimiìl ɓee. 14 Halā kì nyɛn sòmbòl i Isɔ̄ŋ na᷆n nu à yè i ŋgìì i ta ɓē lɛ wàda munu ɓɔ̀ɔ̀ngɛ ɓàtidigi ɓana a nimil.
15 Iɓālɛ̄ mǎsɔ̄ŋ à m̀ɓɔŋ wɛ ɓēba, kɛ̀ eba nyɛ̄ lìhòhà jee ndik ɓèè iɓaà; iɓālɛ̄ à ǹnogol wɛ̂, wɛ̀ɛ ù ǹyɔŋā maasɔ̄ŋ.
16 Ndi iɓālɛ̄ à ǹnɔk ɓēe, yɔ̌ŋ mùt wàda tɔ̀ iɓaà, lɛ hi ɓaŋgā
i teeba nì mànyɔ̀ ma ɓôt ɓa mbogī iɓaà tɔ̀ ɓaâ. 17 Iɓālɛ̄ à ǹcel nogol ɓɔ, aŋlɛ ǹtoŋ halà; ndi iɓālɛ̄ à ǹcel ki nōgol ntoŋ, a ɓa yàà wɛ kìkìi mǎn lɔ̀ŋ, tɔ̀ ŋ̀kɔ̀dtâs.
18 Hɔ̀dɔ nu mɛ̀ nhɔ̄mb ɓee lɛ, Tɔ̀ kinjɛ̄ jàm nì gatèŋ hana hisī li gatìŋa ŋgìi; tɔ̀ kinjɛ̄ màm nì gahɔ̀hɔl hana hisī ma gahɔ̀hlana ŋgìi. 19 Mɛ̀ ŋkàl ki ɓèè lɛ, Iɓālɛ̄ ɓòt iɓaà i kède na᷆n ɓa ga-àdɓa hana hisī inyùu tɔ̀ kinjɛ̄ jàm ɓa gayàgal, Tàta nū à yè i ŋgìì à gaɓòŋol ɓɔ jɔ̄. 20 Inyǔlɛ̄ hɔ̀ma īɓaà tɔ̀ ɓaâ ɓa ŋkɔdɓa i jòy jɛ̂m, mɛ̀ mɓā ha ī kède yâp.
Ŋgèn inyùu ŋ̀kɔ̀l u ū ŋŋwèhel ɓe pil
21 Nì Petrò à lɔ̂, à ɓat nyɛ lɛ, À Ŋwɛt, mǎntàta ā ɓɔɔ̄ŋ mɛ̀ ɓeba maɓɔ̀ŋà maŋɛn ndi mɛ ŋwehēl nyɛ̄? Ɓàa màɓɔ̀ŋà masâmbɔk? 22 Yesù à kal nyɛ lɛ, Mɛ̀ ŋkàl ɓe mɛ wɛ̀ lɛ, Lɛtɛ̀ɛ̀ nì màɓɔ̀ŋà masâmbɔk; ndi lɛtɛ̀ɛ̀ nì mòm masâmbɔk ŋgèlè isâmbɔk. 23 Jɔn ànɛ̀ ŋgiī i yenɛ̀ wɛ̌ŋgɔ̀ŋlɛ kiŋɛ yàda ì yòŋol mìŋkɔ̀l ŋwee ŋ̀aŋga. 24 À ɓòdol ɓǎŋ āŋ, ɓa lɔnā nyɛ
wāda u ū ɓā u gweē nyɛ̄ jòm li dikoo di tale᷆nd. * 25 Ndi halā kìi à ɓa ɓē à gwèe yɔ̀m i sāâ, ŋwɛ̀t weē à kal lɛ̄ ɓa nuŋūl nyɛ̄, ɓɔ ŋwàa nì ɓɔ̌n, nì gwɔ̀m gwɔbisonā à ɓa à gwèe, a saa. 26 Ndi ŋ̀kɔ̀l u kwɔ hīsī, u oop bisū gwee, u kal lɛ, À ŋwɛt, honɓa mɛ̀, mɛ̀ gasāa wɛ pīl wɔnsonā. 27 Ndi ŋwɛ̀t ŋkɔ̀l û à kɔn wɔ ŋgɔ̄ɔ, À ŋ̀ŋwas wɔ, à ŋ̀ŋwehēl wɔ
pīl. 28 Ndi ŋ̀kɔ̀l u ū pam, u tɛhɛ sɔ ŋkɔ̀l wada, nu à ɓa à gwèe nyɛ̄ mbōgoòl dènarìò; * nì nyɛ à gwɛl nyɛ, à ha nyɛ
mɔ̀ɔ kīŋ, à kal lɛ, saa mɛ̀ pil wɛ̂m. 29 Ndi sɔ ŋkɔ̀l wee à kwɔ hīsī, à sɔɔhɛ nyɛ lɛ, Honɓa mɛ̀, mɛ̀ gasāa wɛɛ̀. 30 Ndi à tɔp ɓēe, à kɛ ndīgiì à ha nyɛ mɔ̀k, lɛtɛ̀ɛ̀ à mal saa pīl uù.
31 Ɓàsɔ miŋkɔ̀l ɓee ɓa tɛ̄hɛ ɓǎŋ līɓɔ̀ŋɔ̀k lî, ɓa unup kîyaga, ɓa kɛ̂, ɓa kal ŋwɛt waāp màm mɔmasonā ma ɓòŋa. 32
ŋwɛ̀t weē a sebēl nyɛ, à kal nyɛ lɛ, À wɛ ŋ̀kɔ̀l m̀ɓɛ unu, mɛ̀ biŋwèhel wɛ pīl wɔnsonā, inyǔlɛ̄ ù bisɔ̄ɔhɛ mɛɛ̀; 33 ɓàa yàk wɛ̀ ù ɓak ɓe lɛ ù konōl sɔ ŋkɔ̀l wɔŋ ŋgɔɔ, kìkìi mɛ̀ mɛ̀
bikɔ̀n wɛ ŋgɔ̄ɔ? 34 Nì ŋwɛ̀t weē a unuùp, à ti nyɛ ɓàtèèŋgà ɓòt, lɛtɛ̀ɛ̀ à saa pil wɔnsonā. 35 Halā kì nyɛn Tàta nū ŋgìì à gaɓɔ̀ŋ yâk ɓèe, iɓālɛ̄ hi wadā na᷆n à ŋŋwèhel ɓe maasāŋ ni ŋ̀ɛm.

	
Màteò 
19

1 Yesù à mǎl ɓǎŋ pɔ̄t biɓàŋga bini, à nyɔdi Gàlìleà, à kɛ mbɔ̄k Yùdeà uu ŋwìì Yɔrdàn; 2 Màmùt ma ɓôt màkɛŋi ma nɔŋ nyɛ̄, nì nyɛ à melēs ɓɔ nyɔ̀ɔ̂.
3 Fàrisày i kɛ nyɛ̄nī i nɔ̀ɔ̀dɛ̀ nyɛ, i kal lɛ, Ɓàa mùt à yè kùndɛ̀ i hèà ŋwàà weē inyùu hī jaàm? 4 Nì nyɛ à timbhɛ
lɛ, Ɓàa nì biāŋ ɓe lɛ, Nu à hɛ̌k ɓɔ̄ ìlɔ̀ yaga biɓèe, à hɛ̌k ɓɔ̄ mùùnlom nì mùdàa, à kal lɛ, 5 Jɔ ni jɔn mùt à gayēk isāŋ ɓɔ nyàŋ, a adɓɛ ŋwàà weè, ɓɔ iɓaà ɓa gaɓā nsòn wada?
6 Halā nyɛ̄n ɓa ta hā ɓe iɓaà, ndik ǹsòn wada. Jɔn jàm Nyambɛ à ŋ̀ât, mùt à ɓagal ɓaŋ jɔ̄. 7 Ɓa kal nyɛ lɛ, Ndi Mosè à tìŋil nī kii i tī kààt sàgàl lìɓiî, nì i hèà nyɛ?  8 À
kal ɓɔ lɛ, Mosè à nɛɛbɛ lɛ̄ ni heā ɓàà ɓanân inyùu mìŋɛm minân mìnlɛ̀dga; ndi i ɓā ɓē halā bīɓèe. 9 Ndi mɛ̀ ŋkàl ɓee lɛ, Tɔ̀njɛɛ à gahèa ŋwaa weē, hànduk inyùu ndèŋg, a ɓii nu᷆mpɛ, wɛ̀ɛ à ŋ̀kɛ ndèŋg; mùt kì à gaɓīi ŋŋwàhâk mudàa, à ŋ̀kɛ ndèŋg. 10 Ɓànigîl ɓa kal nyɛ lɛ, Iɓālɛ̄ halā nyɛ̄n ɓā i ŋwaa ni ǹlom i yê, wɛ̀ɛ̀ i ta ɓē lɔŋgɛ ī ɓīî. 11 À kal ɓɔ lɛ, Hà ɓòt ɓɔɓasonā ɓe ɓɔn ɓa nlà lɛɛgɛ lipōdol lini, ndik ɓɛ̀t i ntina halà. 12 Inyǔlɛ̄ ŋwàk mi yê, mi bigwēe halā māɓùm ma ɓɔnyàŋ; ŋwàk mìnhɔgi kî mi yê, mi biyìla halā īnyùu lìɓɔ̀ŋɔ̀k li ɓôt; ŋwàk mìmpɛ kî mi yê, mi biyìlha ŋwɔmɛ̀dɛ halā īnyùu ànɛ̀ ŋgiì. Nu à nlà lɛɛgɛ jàm lî, a lɛɛgɛ jɔ̄.
13 Nì ɓòt ɓa lɔnā nyɛ ɓɔ̀ɔ̀ŋgɛ ɓàtidigi, lɛ a kehī mɔ̀ɔ̀ mee i ŋgìì yâp, a sɔɔhɛ, ndi ɓànigîl ɓa soŋā ɓɔ. 14 Nì Yesù à kal lɛ, Ŋwàha ɓɔ̀ɔ̀ŋgɛ ɓàtidigi, nì sòŋa ɓaŋ ɓɔ̄ i lɔ̀ i mɛ̌nī; inyǔlɛ̄ ndòŋ ìni yɔ̌n ànɛ̀ ŋgiī i ye ìyap. 15 Nì nyɛ a kehī mɔɔ mee ŋgìì yâp, à nyɔdi hâ.
16 Hanyɛ̄n mùt wàda à lɔ̀ɔ nyɛ̄nī, à ɓat lɛ, À lɔŋgɛ Māleèt, îmbɛ lɔŋgɛ ja᷆m mɛ ɓɔŋ lɛ ndi mɛ ɓana nìŋ ɓɔgā? 17 À kal nyɛ lɛ, Ù nsèblɛnɛ ki mɛ lɔ̄ŋgɛɛ̀? Mùt nyɛkǐnyɛ̄ à tà ɓe lɔŋgɛ̂, hàndugi wadā, nyɛn à yè Nyambɛ̂; ndi iɓālɛ̄ ù gwèe ŋgòŋ i jòp i nìŋ, teeda màtìŋ. 18 Nyɛ nyɛ lɛ, Mâmbɛɛ?
Nì Yesù à kal lɛ, Ù nɔlɔk ɓaŋ mùt, ù kɛ̀nɛk ɓaŋ ndèŋg, ù nibik ɓaŋ, ù tɛlɓak ɓaŋ mbògi bìtɛmbɛɛ. 19 Ù tinâk ìsɔŋ ɓɔ nyùŋ lipem; nì lɛ, Ù gagwēs muùt wɔ̌ŋ lìɓok kìkìi wɛ̀mɛ̀dɛ. u 20 Mààŋgɛ wānda a kal nyɛ lɛ, Mɛ̀ bitēeda màm mana mɔmasonā ìɓòdòl mɛ̀ mààŋgɛ wānda; ki i ŋgi yiī mɛ̀? 21 Yesù à kal nyɛ lɛ, Iɓālɛ̄ ù nsòmbol ɓa ńyɔnɔ̂k, kɛ̀ɛ, nùŋul gwɔ̌m ù gwèe, u ti dìyɛyɛ̀bà, halā nyɛ̄n ù gaɓāna lisòò li ŋkùs i ŋgìi; ndi u lɔɔ̄, u nɔŋ mɛ̀. 22 Ndi mààŋgɛ wānda à nɔk ɓǎŋ ɓàŋga î, à kɛ nī ndùdù; inyǔlɛ̄ à ɓa mùt à gwèe ŋgàndàk lìhat.
23 Nì Yesù à kal ɓanigiìl ɓee lɛ, Hɔ̀dɔ nu mɛ̀ nhɔ̄mb ɓee lɛ, I ye ǹlɛ̀dɛk ni ŋ̀gwàŋ mût i jòp i ànɛ̀ ŋgiì. 24 Mɛ ŋkàl ki ɓèè lɛ, I ye tɔ̀mba ni kàmêl i sɔ̀ɔ̀mà litūba li ndɔndɔ̀k, ìlɔ̀ɔ̀ lɛ ŋ̀gwàŋ mût u jop i ànɛ̀ Nyambɛ̂. 25 Ɓànigîl ɓa nɔ̄k ɓǎŋ hālà, ɓa ɛgɛ̄p ŋgandàk kîyaga, ɓa kal lɛ̄, Ǹjɛɛ à yè ni lɛ à tɔhlànà? 26 Nì Yesù à nun ɓɔ, à kal ɓɔ lɛ, Ɓòt ɓa nlà ɓe ɓɔŋ jàm lî; ndi Nyambɛ à nlà ɓɔŋ maàm mɔmasonā. 27 Nì Petrò à timbhɛ nyɛ lɛ, Nǔnkì, dì biyēk maàm mɔmasonā, dì nɔŋ wɛɛ̀, ndi dì gaɓāna kii? 28 Nì Yesù à kal ɓɔ lɛ, Hɔ̀dɔ nu mɛ̀ nhɔ̄mb ɓee lɛ, I kède bìtìmbil bi mâm yɔ̀ndɔ, ŋgèdà Mǎn mùt à gayèn i yèènɛ anɛ̀ i lipem jee, yàk ɓèè ɓôt nì binɔ̀ŋ mɛ̂, nì gayèn jom li biyèènɛ bi anɛ̀ mbòk iɓaà, ni pemhɛnɛ jòm li maten ma Isrǎɛ̀l nì imaà mbàgi.
29 Hi mût à ńyēk mandap, tɔ̀ lògisāŋ i ɓôlom, tɔ̀ i ɓodàa, tɔ̀ ìsaŋ, tɔ̀ nyàŋ, tɔ̀ ɓɔ̌n, tɔ̀ dìsi, inyùu jòy jɛ̂m, à gakòs ŋgandàk ìlɔ̀ɔ̀ hâ, à gakòdol ki nìŋ ɓɔgā. 30 Ŋgàndàk ɓa bisu ì gaɓā ɓa mbus, ɓa mbus kî ɓa gaɓā ɓa bisu.


Màteò
20

	
1 Inyǔlɛ̄ ànɛ̀ ŋgiī i ye wɛ̌ŋgɔ̀ŋlɛ ŋwɛ̀dmbay wadā, nu à pulɛ pām bikɛɛ̀glà i yēŋ ɓàɓɔ̀ŋǹsɔn inyùu wɔ̀m wee u miŋkòò mi wây. 2 Nyɛ nì ɓàɓɔ̀ŋǹsɔn ɓa yɛ̀gna ɓǎŋ dènarīò yàda inyùu kɛ̄l yadā, à ɔm ɓɔ wɔ̀m wee u miŋkòò mi wây. 3 À pam ɓǎŋ jàm kìì ɓɔ̀ ŋgɛŋ ɓòo, à tɛhɛ ɓôt ɓàpɛ ɓa tee ī ɓòm yàŋgà; 4 nì nyɛ à kal ɓɔ lɛ, Yàk ɓèè kɛ̀na ī wɔ̀m u miŋkòò mi wây, mɛ̀ gasāa ɓee ǹsaâ u kolī. 5 Nì ɓɔ ɓa kɛ nyɔ̄ɔ̀. À pam ki jàm kìi ɓɔ̀ kɔ̀sì nì ŋgɛŋ iaâ i ɓuga jɔp, à kondɛ̄ ɓɔɔ̄ŋ halà. 6 Jàm kìi ɓɔ̀ ŋgɛŋ itân kokōa, à pam à kɔba ɓapɛ ɓa tee; à ɓat ɓɔ lɛ nì teenɛ kī hana yàŋgà ŋ̀kom kɛl? 7 Ɓa kal nyɛ lɛ, Inyǔlɛ̄ mùt à ǹyɔŋ ɓe ɓes. Nyɛ ɓɔ lɛ, Yàk ɓèe, kɛ̀na wɔ̀m u miŋkòò mi wây, ɓèè kî nì gakòs jâm li kolī. 8 Kòkoa i kwɔ̀ɔ ɓàŋ, ŋwɛ̀t wɔm u miŋkòò mi wây à kal kindàk wèè lɛ, Sèbel ɓàɓɔ̀ŋǹsɔn, u ti ɓɔ̄ ǹsaâ wap, u ɓodōl nì ɓa ɓā nsok lɛtɛ̀ɛ̀ nì ɓa ɓā mɓoòk. 9 Ɓa ŋgɛŋ itân kokōa ɓa lɔɔ̀, ɓa kos hi muùt dènarìò yàda.
10 Kìi ɓā ɓā ɓòk ɓa nlɔ̂, ɓa hɔŋlàk lɛ ɓa gakòs ìlɔ̀ɔ̀ hâ; ndi yàk ɓɔ ɓa kos hi muùt dènarìò yàda. 11 Kìì ɓa ŋkos yɔɔ̀, ɓa kahal hùŋɓɛnɛ ŋwɛdmbay, ɓɔ, 12 Ɓana ɓa nsok ɓa ŋgwɛl nsɔn ndik ŋgɛ̄ŋ yadā, ndi ù m̀ɓɔŋ ɓɔ kàyàda kìi ɓès ɓa dì ŋ̀kebga ŋgiìm kɛl ni hyàŋgaa. 13 Nì nyɛ à tîmbhɛ̀, à kal muùt wàp wadā lɛ, À ŋ̀gwâ, mɛ̀ m̀ɓɔŋ ɓe mɛ wɛ̀ jàm li tee ɓē sep; ɓàa ɓěhnà wɛ dì ǹyɛgna ɓe denārìò? 14 Yɔ̌ŋ yɔ̀m yɔŋ, kɛ̀nɛk; sòmbòl yɛ̂m i ye ī tī nūnu à ǹsok kìkìi wɛ̀. 15 Ɓàa mɛ̀ tà ɓe kundɛ̀ i ɓòŋòl yɔ̀m yɛ̂m kìi mɛ̀ nsòmbòl? Tɔ̀lɛ, ɓàa jìs jɔŋ li ye lìɓɛ inyǔlɛ̄ mɛ̀ yè lɔŋgɛ̂? 16 Halā nyɛ̄n ɓā mbus ɓa gaɓā ɓa bisu, ɓa bisu kî ɓa gaɓā ɓa mbus: inyǔlɛ̄ ŋgàndàk ì ǹsêblà, ndi ndèk ì ǹtebâ.
17 Yesù à ɓe ɓɛt ɓǎŋ Yèrusàlɛ̀m, à yɔŋ jom li ɓanigîl mbòk iɓaà ɓɔtāma, à kal ɓɔ njɛ̀l lɛ, 18 Nùnakì, dì mɓɛ̄t Yèrusàlɛ̀m; Mǎn mùt à gatīna mɔ̀ɔ̀ ma biprǐsì nì ɓàyimbēn; ɓa gapēmhɛnɛ nyɛ mbàgi nyɛ̀mb, 19 ɓa gatī nyɛ bìlɔ̀ŋ bìpɛ lɛ ɓa ndɛglɛ nyɛ̄, ɓa ɓep kì nyɛ dìsòo, ɓa tomōl nyɛ̄ mbāsa; ndi kɛl ì ǹyonos iaâ à gatùglana.
20 Nì nyǎŋ ɓɔ̀n ɓa Sebèdeò à lɔ nī ɓɔ̀n ɓee, à ɓeghak nyɛ, à sòmblàk ɓàt nyɛ jàm. 21 Yesù à kal nyɛ lɛ, Ù nsòmbol kii? Nyɛ nyɛ lɛ, Kǎl lɛ̄ ɓɔ̀n ɓana ɓɔ iɓaà ɓa yen ànɛ̀ yɔŋ,
wàda i wɔ̀ɔ̀ wɔŋ waalōm, nuu kî i wɔ̀ɔ̀ wɔŋ waaē. 22 Ndi Yesù à tîmbhɛ̀ à kal lɛ, Nì ńyī ɓe jàm nì mɓàt. Lìɓòndo mɛ̀ ganyɔ̄ ɓàa nì yè lɛ nì la nyɔ̄ jɔ? Tɔ̀lɛ nì la sōōblana ni lìsòblɛ̀ mɛ̀ gwèe? Ɓa kal nyɛ lɛ̄, dì nlà. 23 Nyɛ ɓɔ lɛ, Ŋ̀ŋ̂, nì ganyɔ̄ liɓòndo jɛ̂m, nì lɛ nì gasòblana ni lìsòblɛ̀ mɛ̀
nsòblànà; ndi i yèn i wɔ̀ɔ̀ wɛ̂m waalōm nì i wɔ̀ɔ̀ wɛ̂m waaē, jàm jɛ̂m ɓe li ī tī; li ye īnyùu ɓòt Tàta à kòòbana jɔ̄. 24 Jòm li nɔ̄k ɓǎŋ hālà, li unɓɛnɛ linyàŋ liɓaà. 25 Yesù à sebēl ɓɔ, à kal lɛ, Ɓèe nì ńyī lɛ ɓà-ànɛ̀ ɓa bilɔ̀ŋ bìpɛ ɓa ntèt gwɔ, ɓòt ɓap ɓàkɛŋi kî ɓa ŋkèhnɛ ɓɔ mɔ̀ɔ̀ i ŋɔ̄. 26 I gaɓā ɓe halā ī kède na᷆n; ndi tɔ̀njɛɛ à nsòmbol ɓa nûŋkɛŋi i kède na᷆n, a ɓa ǹlìmil nân; 27 tɔ̀njɛɛ ki à nsòmbol ɓa nu bìsu i kède na᷆n, a ɓa ŋ̀kɔ̀l nân; 28 Kìkìi Mǎn mùt à bilɔ̀ ɓe lɛ ɓa gwelēl nyɛ̄, ndik lɛ̄ a gwelēl ɓāpɛ, nì ti kì nɔ̀m yee binɔ̀ŋ inyùu ŋgàndàk ɓôt.
29 Kìì ɓa ŋkahal nyɔdi Yèrikò, lìmùt li ɓôt lìkɛŋi li nɔŋ nyɛ. 30 Ndi nǔnkì, ɓòt ɓa ndim iɓaà, ɓa ɓā ɓa yiī ī pāŋ njɛ̀l, ɓa nɔ̄k ɓǎŋ lɛ̄ Yesù à ntāgɓɛ̀, ɓa lɔnd, ɓa kal lɛ, À Ŋwɛt, Mǎn Dāvìd, kɔ̌n ɓès ŋgɔɔ. 31 Nì lìmùt li kond ɓɔ lɛ ɓa mɔm ŋwɛ̀ɛ; ndi ɓa lɔnd ìlɔ̀ɔ̀ hâ, ɓa kal lɛ̄, À Ŋwɛt, Mǎn Dāvìd, kɔ̌n ɓès ŋgɔɔ. 32 Nì Yesù à tɛlɛ̂p, à sebēl ɓɔ, à kal lɛ, Nì nsòmbol lɛ mɛ ɓɔŋ lā ɓee? 33 Ɓa kal nyɛ lɛ, À Ŋwɛt, lɛ mìs mes ma yibla. 34 Nì Yesù à kɔn ɓɔ ŋgɔ̄ɔ, à tis mis map; nì mìs map ma tɛhna bitēebīloŋi, ɓa nɔŋ nyɛ.

Màteò 
21
	
1 Kìì ɓa pām ɓɛ̀bɛ̀ɛ̀ nì Yèrusàlɛ̀m, ɓa pam Bètfagè, ɓɛ̀bɛ̀ɛ̀	nì hìkòa Olīvè, 2 Yesù à ɔm ɓanigîl iɓaà, à kal ɓɔ lɛ, Ɓèe kɛ̀na mbāy ì yè ɓèè i mbɔ̀mbɔ̂m, nì nhɔ̄ɔ yaga kɔba ŋin jagaàs u tiŋī, nì mǎn; tìŋlana mɔ̄, ni lɔnā mɛ̀ mɔ. 3 Iɓālɛ̄ mùt à m̀podos ɓee jàm, ni kal lɛ̄, Ŋwɛ̌t à nsòmbol mɔ; ndi tɔ̀ lɛ à nhɔ̄ɔ ɔm mɔ. 4 Jàm lini li ɓòŋa lɛ̄ jàm li pōda nì m̀podôl li yɔn lɛ̄,
5 Kàla ŋgɔ̀nd Siòn lɛ,
Nǔnkì, Kiŋɛ yɔ̌ŋ ì nlɔ̀ i
wɛ̌nī, mùt ŋwɛ̀ɛ, à ŋkǐl
ŋgìi jàgâs, i
ŋgìi ɔ̄ŋg jagaàs i ye
mǎn ŋ̀in jagâs.
6 Nì ɓànigîl ɓa kɛ̂, ɓa ɓɔŋ kìkìi Yēsù à kǎl ɓɔ̄, 7 ɓa lɔnā
jagaàs nì mǎn, ɓa kehī mbɔt yap ŋgìì yâp; nì nyɛ à yen muù. 8 Ŋgàndàk i kède lìmùt li ɓôt i tɛk mbɔt yap njɛ̀l; ɓapɛ ɓa kit maɓuy ma biɛ, ɓa niŋī mɔ njɛ̀l. 9 Mamùt ma ɓôt ma mā ɓā ɓoòk nyɛ bisū, nì ma mā ɓā nɔɔ̀ŋ nyɛ mbūs, ma lɔnd, ma kal lɛ, Hòsanà nì mǎn Dāvìd: Nu à nlòl i jòy li Ŋwɛt a ɓa ǹsǎyɓàk! Hòsanà ŋgìŋgiì! 10 À pam ɓǎŋ Yèrusàlɛ̀m, ŋ̀kɔ̀ŋ wɔnsonā u kahal nyùmlà, ɓa kal lɛ, Ǹjɛɛ nû? 11 Nì màmùt ma kal lɛ, M̀podôl nu lɛ̄ Yesù, à nlǒl Nǎsàrèt i Gàlìleà 12 Nì Yesù à jop tēmpɛ̀l ì Nyambɛ̂, à luhūl ɓoòt ɓɔɓasonā ɓa ɓā nuŋùl nì ɓa ɓā ɓā sɔmb mū tēmpɛ̀l, à ɓos bitêblè bi ɓahèŋhà mɔ̀ni, nì bìyèènɛ bi ɓanùŋùl dìɓɛ̀ŋ. 13 À kal ɓɔ lɛ, I ye ǹtǐlɓàgà lɛ, Ndap yɛ̂m ì gasèblana lɛ ndap màsɔɔhɛ̀; v ndi ɓèe nì ǹy�lha yɔ hōk i ɓoòt ɓa ŋgadla. 14 Nì ɓòt ɓa ndim nì bìɓok ɓa lɔɔ̄ nyɛ̄nī i tēmpɛ̀l, nì nyɛ à melēs ɓɔ. 15 Bìprǐsì bìkɛŋi nì ɓàyimbēn ɓa tɛ̄hɛ ɓǎŋ màm ma helha à m̀ɓɔ̂ŋ, nì kìi ɓɔ̀ɔ̀ŋgɛ ɓa ɓā lɔnd ī tēmpɛ̀l ɓa kalàk lɛ, Hòsanà nì Mǎn Dāvìd; ŋ̀ɛm u hend ɓɔ. 16 Ɓa kal nyɛ lɛ, Ɓàa ù nnɔ̄k kìi ɓāna ɓa mpɔ̄t? Nì Yesù à kal ɓɔ lɛ, Ŋ̀ŋ̂; ɓàa nì ŋ̀aŋâk ɓe lɛ, Ù bikùhul biɓegês gwɔŋ manyɔ̀ ma ɓɔn ɓàtidigi nì ma miŋkeŋee mi ɓɔn? w 17 Nì nyɛ à yek ɓɔ, à nyɔdi mu ŋkɔ̀ŋ, à kɛ Bètanìà, à lal nyɔɔ̀.
18 Kɛ̂glà i ŋgèdà màtìmbil mee ŋkɔ̀ŋ, njàl ì gwɛl nyɛ. 19 Nì nyɛ à tɛhɛ ɓǎŋ ɛ̄ faygè mbàà njɛ̀l, à pam mû, ndi à tɛhɛ ɓe tɔ jàm mû, ndik cày cɔtāma; nì nyɛ à kal yɔ lɛ, Ù num ha ɓaŋ màtam kɛlkǐkɛ̄l. Nì ɛ faygè i yuyī bitēebīloŋi. 20 Ɓànigîl ɓa tɛ̄hɛ ɓǎŋ jàm lî, ɓa hɛ̂l, ɓa kal lɛ, Lɛlaa ɛ̄ faygè i ńyuyī yaga bitēebīloŋi? 21 Nì Yesù à tîmbhɛ̀, nyɛ ɓɔ lɛ, Hɔ̀dɔ nu mɛ̀ nhɔ̄mb ɓee lɛ, Iɓālɛ̄ nì gwèe hēmlɛ̀, nì pendā ɓee, ki nì gaɓɔ̀ŋ ɓe ndik jàm li mɓoŋā ni ɛ̄ faygè, ndi tɔ̀ nì ŋ̀kal yaga hikòa hini lɛ, Nùdla, u leŋā lɔ̀m, wɛ̀ɛ̀ i gaɓòŋa halà. 22 Màm mɔmasonā nì ńyàgal ni hēmlɛ̀ i kède màsɔɔhɛ̀, nì gakòs mɔ.
23 À jǒp ɓǎŋ tēmpɛ̀l, bìprǐsì bìkɛŋi nì mìmaŋ mi ɓôt ɓa lɔ ī nyɛ̄nī ŋgèdà à ɓa niigà, ɓa kal lɛ, Inyùu ìmbɛ ŋgûy ù mɓòŋol i màm mana? Ǹjɛɛ à bitī wɛ ŋgùy ìni? 24 Nì Yesù à timbhɛ ɓɔ lɛ, Yàk mɛ̀ mɛ̀ mɓàt ɓee mbàdgà yàda, kìi nì ntìmbhɛ mɛ yɔ̀, yàk mɛ̀ mɛ̀ ŋkàl ɓee inyùu ìmbɛ ŋgûy mɛ̀ mɓòŋol i màm mana. 25 Lìsòblɛ̀ li Yohānɛ̀s li bilòl hɛɛ? Ɓàà i ŋgìi, tɔ̀ nì ɓòt? Ɓa kalna lɛ, Iɓālɛ̄ dì ŋ̀kal lɛ, Li bilòl i ŋgìi; à ŋkàl ɓes lɛ, Inyǔkī ni nì bihēmlɛnɛ ɓe nyɛ? 26 Ndi iɓālɛ̄ dì ŋ̀kal lɛ, Li bilòl ni ɓòt; dì ŋkɔ̀n limùt wɔŋi; inyǔlɛ̄ ɓɔɓasonā ɓa nhēmlɛ lɛ Yòhanɛ̀s à ɓeè m̀podôl. 27 Nì ɓɔ ɓa timbhɛ Yesù, ɓa kal lɛ, dì ńyī ɓēe. Yàk nyɛ à kal ɓɔ lɛ, Wɛ̀ɛ tɔ̀ mɛ̀ mɛ̀ ŋkàl ɓe mɛ ɓèè inyùu ìmbɛ ŋgûy mɛ̀ mɓòŋol i màm mana. Ŋgèn inyùu ɓɔ̌n ɓòòlom iɓaà
28 Ɓèe nì nhɔ̄ŋɔl kii? Mùt à ɓa à gwèe ɓɔ̌n ɓòòlom iɓaà; à kɛ yāk nū bìsu, à kal nyɛ lɛ, À Man wɛ̀m, kɛ gwɛ̌l ǹsɔn lɛn i wɔ̀m u miŋkòò mi wây. 29 À timbhɛ lɛ, Mɛ̀ ŋkɛ̀ ɓe mɛ̂; ndi à yik tam, à kɛ̂. 30 Nì nyɛ à kɛ yāk nū īɓaà, à kal nyɛ ǹlèlèm jâm. Nyɛ a tîmbhɛ̀, à kal lɛ, À tâ, mɛ̀ ŋkɛ̀; ndi à kɛ ɓēe. 31Ɓɔ ɓaà ǹjɛɛ à ɓɔ̌ŋ sòmbòl i isāŋ? Ɓɔ nyɛ lɛ, Nu bìsu. Yesù à kal ɓɔ lɛ, Hɔ̀dɔ mɛ̀ nhɔ̄mb ɓee lɛ, Ɓàkɔ̀dtâs nì ɓòdàà ɓa ndêŋg ɓa gaɓòk ɓee bisū i ànɛ̀ Nyambɛ̂. 32 Inyǔlɛ̄ Yòhanɛ̀s à bilɔ̀ i ɓěnī nì njɛ̌l tɛ̄lɛɛ̀bsep, ndi nì bihēmlɛ ɓe nyɛ; ndi ɓàkɔ̀dtâs nì ɓòdàà ɓa ndêŋg ɓɔn ɓa hēmlɛ nyɛ̄; Ndi ŋgèdà ɓèe nì tɛhɛ hālà, nì yik tam ɓē lɛ ni hemlɛ nyɛ̄. Ŋgèn inyùu wɔ̀m u miŋkòò mi wây nì ɓàsal wɔ̌m 
33 Ɓèè nɔga kì ŋgěn ìpɛ: ŋwɛ̀dmbay wadā à ɓeè mû, à ɓɛl wɔm u miŋkòò mi wây, à keŋ wɔ lìpend, à tem waa wây mû, à ɔŋ litedel, x à nidīs wɔ ɓàsalwɔ̀m, à kɛ lɔ᷆ŋ ipɛ.
34 Ŋgèdà màhoolɛnɛ ma matam ì pam ɓǎŋ ɓɛ̀bɛ̀ɛ̀, à ɔm miŋkɔ̀l ŋwee yak ɓàsalwɔ̀m, lɛ mi yoŋōl nyɛ̄ màtam.
35 Ɓàsalwɔ̀m ɓa gwɛl miŋkɔ̀l ŋwee, ɓa ɓep wada, ɓa nɔl nû, ɓa om nûmpɛ ŋgɔ̂k. 36 À kondɛ̄ ki ɔ̄m miŋkɔ̀l mìmpɛ ìlɔ̀ɔ̀ mi à ɓǒk ɔ̄m, ɓa ɓɔŋ yaàk ŋwɔ ǹlèlèm. 37 I sōk ɓǎŋ à ɔm man wèe ɓɔ̄nī, à kal lɛ, Ɓa gaɓāŋ man wɛ̀m. 38 Ndi ɓàsalwɔ̀m ɓa tɛ̄hɛ ɓǎŋ mǎn, ɓa kalna lɛ, Ŋ̀kàdɓum nunu; lɔ̀ga, di nɔl nyɛ̄, di yɔŋ ɓūm yee. 39 Nì ɓɔ ɓa gwɛl nyɛ, ɓa lɛŋ nyɛ i mbūs wɔ̀m u miŋkòò mi wây, ɓa nɔl nyɛ. 40 I ŋgèdà ŋwɛ̀dwɔm u miŋkòò mi wây à galɔ̀ɔ, à gaɓɔ̀ŋ laa ni ɓāsālwɔ̀m ɓâ? 41 Ɓa kal nyɛ lɛ, À gacē ɓòt ɓàɓɛ ɓa ɓēba liceèk, a ti ɓòt ɓàpɛ wɔ̀m wee miŋkòò mi wây, ɓɔn ɓa gaɓā ɓa ntī nyɛ màtam ŋgèdà màhoolɛnɛ map. 42 Yesù à kal ɓɔ lɛ, Ɓàa nì ma āŋ ɓe mu Mātìlà lɛ, Ŋgɔ̀k ɓàɔŋ ɓa bicèl, yɔ̌n ì biyìla ŋgɔ̂k lìkas, jàm lini li bilòl yak Ŋwɛ̌t, li ye hēlha i mìs mes? 
43 Jɔn mɛ̀ ŋkèlel ɓee lɛ, Ànɛ̀ Nyambɛ ī gahèana i ɓěnī, i tina lɔ̀ŋ i ganūmul yɔ màtam. 44 [Mùt à ŋkwɔ̀ i ŋgìi ŋgɔ̀k ìni, à gaɓūgi ŋgeŋ ŋgēŋ; ndi mùt ìni ì gakwèl ì ganyàgat yaga nyɛ, a ŋwamɓa kìkìi lìpùm li bitèk.45 Bìprǐsì bìkɛŋi nì Fàrisày ɓa nɔ̄k ɓǎŋ ŋgěn ì, ɓa yi lɛ à podlak inyùù yâp. 46 Ɓa ɓā sombòl gwɛ̀l nyɛ, ndi ɓa kɔn mamùt wɔ̀ŋi, inyǔlɛ̄ ma ɓā tɛhɛ nyɛ̄ kìkìi m̀podôl.

	
Màteò
22


1 Nì Yesù à kondɛ̄ podos ɓɔ nì ŋgèn, nyɛ ɓɔ lɛ, 2 Ànɛ̀ ŋgiī i ye wɛ̌ŋgɔ̀ŋlɛ kiŋɛ yàda ì lòòhɛnɛ màn weē ŋgaànd lìɓiî, 3 à ɔm miŋkɔ̀l ŋwee i sèbèl ɓòt à naŋa ī ŋgànd lìɓiî ndi ɓa tɔ̄p ɓē lɔɔ̀. 4 Nì nyɛ a ɔm ki mìŋkɔ̀l mìmpɛ, à kal lɛ, Kàla ɓòt mɛ̀ ǹnaŋa lɛ, Nùnakì, mɛ̀ m̀mal koōba ŋgaànd yɛ̀m; nyàgà yɛ̂m nì bìlem gwɛ̂m bi mahɔŋ bi mmal nolaà, gwɔ̀m gwɔbisonā bi ye ŋ̀kǒbàgà; ɓèe lɔ̀ga ŋgànd lìɓiî. 5 Ɓa biyàn nyɛ, ɓa kɛ yǎp, wàda à kɛ wɔ̀m wee, nûmpɛ kî à kɛ nyùŋga; 6 Ɓapɛ ɓa gwɛl miŋkɔ̀l ŋwee, ɓa weha ɓɔ nyùu, ɓa nɔl ŋwɔ. 7 Kiŋɛ ì nɔk ɓǎŋ hālà, ì unûp; ì ɔm mintoŋ ŋwee mi gwêt, mi ce ɓôt ɓa manɔla ɓà, nì ligîs kì ŋ̀kɔ̀ŋ wap. 8 Hanyɛ̄n à kǎl mìŋkɔ̀l ŋwee lɛ, Ŋgànd lìɓii ì yè ŋ̀kǒbàgà, ndi ɓòt mɛ̀ bināŋaà, ɓa kɔ̀la ɓē ni yɔ̀. 9 Jɔn ɓèe kɛ̀nana mākānda ma manjɛ̀l, ni sebēl ɓòt ɓɔɓasonā nì gakɔ̄ba lɛ ɓa lɔɔ̄ ŋgànd lìɓiî. 10 Nì mìŋkɔ̀l mi kɛ mānjɛ̀l, mi kɔt ɓoòt ɓɔɓasonā mi tɛ̄hɛ, ɓòt ɓàɓɛ nì bìlɔŋgɛ bī ɓoòt; halā nyɛ̄n ndāp ŋgànd lìɓii ì yɔn nì ɓàkèn. 11 Kìi kīŋɛ ì ǹjop i ɓèŋgɛ̀ ɓàkèn, ì tɛhɛ mût wàda mû nu à ɓa ɓē à gwèe mbɔ̄t ŋgànd lìɓiî; 12 ì kal nyɛ lɛ, À ŋ̀gwâ, ù ǹjop la hana ŋgì mbɔt ŋgànd lìɓiî; nì nyɛ a mɔdɔ̀p. 13 Hanyɛ̄n kīŋɛ ì kǎl mìnlìmil lɛ, Kàŋa nyɛ̄ mɔ̀ɔ nì màkòo, kɛ̀nnana nyɛ̄, lɛ̀ŋa nyɛ̄ nyɔ̀ɔ̀ i jǐbɛ̀ i tān; nyɔ̀ɔ nyɛ̄n mìnlend mi gaɓānɛ nì jɛ màsɔ̀ŋ. 14 Inyǔlɛ̄ ŋgàndàk ì ǹsêblà, ndi ndèk yɔ̌n ì ǹtebâ. 15 Nì Fàrisày i kɛ̂, i hɛk peèk i ɓèl nyɛ nyɔ̀. 16 I ɔm ɓanigîl ɓap nì Lòk Herōdè i nyɛ̄nī, ɓa kal lɛ, À Lêt, dì ńyī lɛ ù yè màliga, ù nnīiga ki njɛ̌l Nyāmbɛ nì màliga, ù mɓāŋ ɓe tɔ mùt; inyǔlɛ̄ ù nnùnul ɓe ɓôt bitēe bi mis. 17 Kǎl lɛ̄ ɓěs, ù nhɔ̄ŋɔl laa? Ɓàà i ye kùndɛ̀ i tī Kāysà tâs, tɔ̀ hɛni. 18 Lakìi Yēsù à ɓa yi ɓēba yap, à kal lɛ, À ɓee ɓôt ɓa bihèŋɓà, nì nnɔ̀ɔ̀dɛnɛ ki mɛ̂? 19 Ebnana mɛ̀ mɔ̀ni mi tâs. Nì ɓɔ ɓa lɔnā nyɛ dènarìò yàda. 20 Nì nyɛ a ɓat ɓɔ lɛ, Ɓàa òŋgɓà yɛn ini, jòy jɛn ki līni? 21 Ɓɔ nyɛ lɛ, Kaysà. À kal ɓɔ lɛ, Tina nī Kaysà gwɔ̀m bi Kaysà, Nyambɛ kì gwɔ̀m bi Nyambɛ̂. 22 Ɓa nɔ̄k ɓǎŋ hālà, ɓa hɛ̂l, ɓa yek nyɛ, ɓa kɛ̂. 23 Yɔ̀kɛl nyɛn Sàdukày i lɔ̀ɔ nyɛ̄nī, ɓòt ɓa ŋkàl lɛ lìtùgɛ̀ li ta ɓēe; z 24 Ɓa ɓat nyɛ lɛ, À Lêt, Mosè à kǎl lɛ̄, Iɓālɛ̄ mùt à ŋ̀wɔ ŋgi ɓɔ̌n, mànyaŋ a ɓii yīk yee, a toohɛnɛ nyɛ̄ ɓūm. 25 Ndi lìnyàŋ lisâmbɔk li ɓeè hana ɓěhnī; nu bìsu à ɓiî, à wɔ, lakìi à yek ɓē man à yiglɛ manyaŋ yīk yee; 26 Ǹlèlèm halā nì nu a ǹyonos iɓaà, nì nu à ǹyonos ɓaâ, lɛtɛ̀ɛ̀ nì nu à ǹyonos ɓasâmbɔk. 27 I mbūs ɓɔ̄ɓasonā, yàk mùdàà a yik wɔ. 28 Jɔn bītùgnɛ, à gaɓā ŋwaa wɛn i kède ɓɔ̄ ɓasaàmbɔk?
Inyǔlɛ̄ ɓɔɓasonā ɓa ɓeè ɓa gweē nyɛ̄. 29 Yesù à timbhɛ ɓɔ lɛ, Nì ńyòm, inyǔlɛ̄ nì ńyī ɓe Matìlà, tɔ̀ lìpemba li Nyambɛ̂. 30 Inyǔlɛ̄ bitùgnɛ ɓòt ɓa mɓīi ɓēe, tɔ̀ tina māɓīî, ndi ɓa ye kìkìi āŋgɛ̀l Nyambɛ ŋgìi. 31 Ndi inyùu lìtùgɛ̀ li ɓâwɔga, ɓàa nì biāŋ ɓe i jàm li pōda nì Nyambɛ lɛ̄, 32 Mɛ̀ yè Nyambɛ nū Àbràhâm, nì Nyambɛ nū Īsàk, nì Nyambɛ nū Yākòb? b Nyambɛ à tà ɓe Nyambɛ nū ɓàwɔga, ndik nū ɓāyōmi. 33 Màmùt ma nɔ̄k ɓǎŋ hālà, ma hɛl inyùu màeba mee.
34 Fàrisày ɓa nɔ̄k ɓǎŋ lɛ̄ à m̀momos Sadūkày ŋwɛ̀ɛ, ɓa kɔ̂dɓà. 35 Mùt wàda mû, nì ǹyimbēn, à ɓat nyɛ̄ mbàdgà i nɔ̀ɔ̀dɛ̀ nyɛ, lɛ, 36 À Lêt, lîmbɛ litìŋ li nlɔ̀ɔ̀ i kède mbēn? 37 À kal nyɛ lɛ, Ù gwehêk Ŋwɛ̀t lɛ Nyambɛ wɔ̀ŋ nì ŋ̀ɛm wɔŋ wɔnsonā, nì nɔ̀m yɔŋ yɔsonā, nì màhɔŋɔ̂l mɔŋ mɔmasonā. c 38 Litìŋ lini jɔn li ye lìkɛŋi nì li bisu. 39 Li iɓaà li ye kìkìi līni li ye lɛ̄, ù gagwēs muùt wɔ̌ŋ lìɓok kìkìi wɛ̀mɛ̀dɛ. d 40 Mben yɔ̀sonā nì ɓàpodôl ɓa tiŋnɛ mūnu matìŋ mana mɔ imaà.
41 Ki Fàrisày ɓa ŋgi kodī, Yesù à ɓat ɓɔ mbàdgà, nyɛ ɓɔ lɛ, 42 Nì nhɔ̄ŋɔl laa inyùu Krǐstò? À yè màn wɛn? Ɓɔ nyɛ lɛ, Nu Dāvìd. 43 À kal ɓɔ lɛ, Lɛlaa ni Dāvìd à nsèbel nyɛ nì ŋgùy Mbuu lɛ, Ŋwɛ̌t, i kàl à ŋkàl lɛ, 44 Ŋwɛ̌t à bikàl Ŋwɛt wɛ̂m lɛ,
Yěn wɔ̀ɔ̀ wɛ̂m waalōm,
lɛtɛ̀ɛ̀ mɛ̀ niŋī ɓaɓala ɓɔ̄ŋ i sī makòò mɔŋ 45 Iɓālɛ̄ Davìd à nsèbel ni nyɛ lɛ Ŋwɛ̌t, lɛlaa ni à yè nyɛ
mǎn? 46 Mùt nyɛkǐnyɛ̄ à làa ɓē timbhɛ nyɛ jàm, ìɓòdòl kì yɔ̀kɛl mùt à kandal hā ɓe nyuu i ɓàt nyɛ jàm.


Màteò
23

	
1 Nì Yesù à podos mamùt nì ɓànigîl ɓee, à kal lɛ, 2 Ɓàyimbēn nì Fàrisày ɓa yiī yèènɛ Mosè; 3 Jɔn màm mɔmasonā ɓa ŋkàl ɓee, ɓɔ̀ŋa mɔ̄ ni teeda kì mɔ; ndi nì ɓɔ̀ŋ ɓaŋ kǐŋgèdà mìnsɔn ŋwap, inyǔlɛ̄ ɓa mpɔ̄t, ndi ɓa mɓɔ̀ŋ ɓee. 4 Ɓa ŋkàŋ mambɛ̀gɛ̀ɛ̀ ma ńyèt, nì ma mā ye ndùdù i ɓɛ̀gɛ̀ɛ̀, ɓa kehī mɔ̄ bitūù bi ɓôt, ndi ɓɔmɛ̀dɛ ɓa ntɔ̄p ɓe piŋgīl mɔ nì hìnɔ̀ɔ̀ hyap. 5 Ɓa mɓɔ̀ŋ minsɔn ŋwap ŋwɔminsonā lɛ ɓòt ɓa tɛhɛ ɓɔ̄; inyǔlɛ̄ ɓa nhāndal bikwà gwap bi masɔɔhɛ̀, ɓa ŋkēŋɓaha ki mànjɛ̀k map ma mbɔt, 6 ɓa ŋgwēs hɔma bìsu maŋgànd, nì bìyèènɛ bi bisu mandāp ma mitìn, 7 nì màyègà biɓòm, nì i sèblànà nì ɓòt lɛ, Rabì; inyǔlɛ̄ wàda nyɛn à yè màlêt nàn, ɓèè ɓɔɓasonā nì yè lìsaŋ li ɓôt. 8 Ɓèe nì sèblana ɓaŋ lɛ̄ Rabì; inyǔlɛ̄ wàda nyɛn à yè màlêt nàn, Krǐstò, ndi ɓèe nì yè lìsaŋ li ɓôt. 9 Nì sèbel ɓaŋ kì mùt hana hisī lɛ ìsɔŋ na᷆n, inyǔlɛ̄ wàda nyɛn à yè Ìsɔŋ na᷆n, nu à yè i ŋgìi. 10 Nì sèblana ɓaŋ lɛ̄ ɓàegâ; inyǔlɛ̄ wàda nyɛn à yè ŋ̀ega nàn, lɛ Krǐstò. 11 Nu à nlɔ̀ɔ̀ i kède na᷆n, nyɛn a ɓa ǹlìmil nân. 12 Tɔ̀njɛɛ à mɓēdes nyɛmɛ̀dɛ à gasùhlana, tɔ̀njɛɛ ki à nsùhus nyɛmɛ̀dɛ à gaɓēdhana. 13 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì ŋkēŋ ɓoòt njɛ̌l ì ŋkɛ̀ i ànɛ̀ ŋgiì; ɓèèɓɔmɛ̀dɛ nì njòp ɓe mû, tɔ̀ ɓòt ɓa nsòmbol jop muù nì nnɛ̄ɛbɛ ɓe lɛ ɓa jôp. 14 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì ŋkādal mandap ma biyik, nì nòmhàk màsɔɔhɛ̀ manân ma ŋgâlɓà; jɔn nì gakòs mbagī
nōgoòs ì nlòòhà. 15 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì nhyōm ɓalɔ̀m nì mambɔ̄k lɛ ni yilha tɔ̀ mùt wàda mbon; ndi à ńyìla ɓaŋ yɔ̀, nì ńyìlis nyɛ
 mǎn gèhenà ìlɔ̀ɔ̀ ɓèèɓɔmɛ̀dɛ màlɔ̀à imaà. 16 Ŋgɔɔ nì ɓèe, à ɓaega ɓā ndim, ɓa nì ŋkàl lɛ, Tɔ̀njɛɛ à ŋkùm sɔ̂ŋ nì gôl ì tempɛ̀l, wɛ̀ɛ à yè ŋ̀gwělgà. 17 À ɓee bijoŋ bi ɓôt nì ɓa ndim; ɓàà hɛ go᷆l, hɛ tēmpɛ̀l ì ì ntēe goòl pubhaga, ki i nlɔ̀ɔ̀? 18 Nì lɛ, Tɔ̀njɛɛ à ŋkùm sɔ̂ŋ nì jùù li bisɛ̀sɛmà, wɛ̀ɛ jàm ɓe lî; ndi tɔ̀njɛɛ à ŋkùm sɔ̂ŋ nì lìkèblà li kehī mū ŋgìi, wɛ̀ɛ à yè ŋ̀gwělgà. 19 À ɓee miŋkìŋìì mi ɓôt nì ɓòt ɓa ndim, ɓàà hɛ lìkèblà, hɛ jùù li bisɛ̀sɛmà li lī ntìmbis likèblà lìpubhaga, ki i nlɔ̀ɔ̀? 20 Jɔn nū à ŋkùm sɔ̂ŋ nì jùù li bisɛ̀sɛmà, à ŋkùm sɔ̂ŋ nì jɔ, nì gwɔ̀m gwɔbisonā bi kehī mū ŋgìi. 21 Nu à ŋkùm sɔ̂ŋ nì tempɛ̀l, à ŋkùm sɔ̂ŋ nì yɔ̀, nì nu à ńyèn mukède. 22 Nu kì à ŋkùm sɔ̂ŋ nì ŋgìi, à ŋkùm sɔ̂ŋ nì yèènɛ anɛ̀ i Nyambɛ̂, nu à yìi mù. 23 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì ntī yɔm yada i kède hī jom kìi ɓɔ̀ kinjǐŋkɛ̄mbɛɛ̀, ɓɔ̀ hìsim, ɓɔ̀ hìɔ̀mi; ndi nì ŋŋwàs ɓaŋgā maàm i mbēn, kìi ɓɔ̀ mbàgi sēp, ɓɔ̀ kɔ̀nàŋgɔɔ, ɓɔ̀ hemlɛ̀; nì ɓe lama ɓɔ̀ŋ i màm mana i ɓa ɓe ŋwàs mapɛ. 24 À ɓaega ɓā ye ndīm, ɓèè ɓa nì mɓàa diɓuŋg, ndi nì mìlìk kàmêl! 25 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì mpūbus mbus lìɓòndo, nì mbus sōya, ndi mukède ɓa ńyɔ̄n ni ŋgādla nì ŋgìhodnyuu. 26 À wɛ Fàrisày nu ndīm, ɓǒk ndūgi pubus kedē lìɓòndo nì kède sōya, lɛ ndi yàk mbus i yilā pūbi. 27 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì yè kìkìi sɔ̀ŋ ì ǹhoa pɛm, ì nnɛ̄nɛ lɔŋgɛ tān, ndi kède yeē i yɔn ni bìhès bi ɓôt, nì nyɛ̀ga yɔ̀sonā. 28 Halā kì nyɛn yàk ɓèe nì nnɛ̄nɛ i tān bisū bi ɓoòt kìkìi ɓòt ɓa tee sēp, ndi i kède nì ńyɔ̄n ni bìhèŋɓà nì lìyànmben. 29 Ŋgɔɔ nì ɓèe, à ɓayimbēn nì Fàrisày, ɓòt ɓa bihèŋɓà! Inyǔlɛ̄ nì ŋɔ̄ŋ sɔɔ̀ŋ ɓàpodôl, nì ɛ̀ŋgɛ̀k kì sɔ̀ŋ ɓôt ɓa tee sēp, 30 Nì ŋkàl lɛ, Ɓalɛ ɓɔ di ɓa dilɔ̄ di ɓɔ tàtâ, ki dì àdɓa ɓē ni ɓɔ̄ inyùu màcèl ma ɓapodôl. 31 Halā nyɛ̄n nì mɓògol ɓeeɓɔmɛ̀dɛ mbogī lɛ nì yè ɓɔ̀n ɓa ɓɛ̀t ɓa nɔ̄l ɓàpodôl. 32 Ɓèè yonhana yàà hihègà hi ɓɔsɔ̄ŋ. 33 À nyɔɔ, à ɓɔn ɓa pee, nì galɛ̄hi laa mbagī gèhenà? 34 Inyǔhālà, nùnakì, mɛ̀ ŋōmlɛ ɓee ɓàpodôl, nì ɓòt ɓa pêk, nì ɓàyimbēn; nì ganɔ̄l ɓahɔ̄gi muù nì tòmòl ɓɔ mbāsa; nì gaɓēp ki ɓàhɔgi disòò mandāp manaàn ma mitìn, nì tèèŋgàgà ɓɔ miŋkɔ̀ŋ  mìŋkɔ̀ŋ; 35 lɛ ndi màcèl ma tee sēp mɔmasonā ma kahāp ŋgìi na᷆n, ma mā kūba hāna hisī ìɓòdòl macèl ma Abɛ̀l, nu à ɓa à tee sēp, lɛtɛ̀ɛ̀ nì macèl ma Sakàrià mǎn Bàrakìà, nu nì nɔl ī pōla tēmpɛ̀l nì jùù li bisɛ̀sɛmà. f 36 Hɔ̀dɔ nu mɛ̀ nhɔ̄mb ɓee lɛ, Màm mana mɔmasonā ma galòl i hyày hini.37 À Yerūsàlɛ̀m, à Yerūsàlɛ̀m, nu ù nnɔ̄l ɓapodoòl, ù omôk kì ɓa ɓā ŋoma wɛ̌nī ŋgɔɔ̀k! Ŋgèlè yaŋɛn mɛ̀ ɓe sombòl kɔ̀t ɓɔn ɓɔŋ, kìkìi ŋ̀in kop u ŋkɔ̀t ɓɔn ɓee i sī bipàbay gwee, ndi nì bitɔ̄p ɓēe! 38 Nùnakì, ndap na᷆n ì ńyēglɛ puù. 39 Inyǔlɛ̄ mɛ̀ ŋkàl ɓee lɛ, Ìɓòdòl hanânɔ nì gatɛ̄hɛ ha ɓe mɛ lɛ̄tɛ̀ɛ̀ nì ŋgèdà nì gakàl lɛ, Nu à nlòl i jòy li Ŋwɛt a ɓa ǹsǎyɓàk. 

	
Màteò
24

1 Nì Yesù à pam tēmpɛ̀l, à jop njɛ̀l; nì ɓànigîl ɓee ɓa lɔ ī nyɛ̄nī lɛ ɓa eba nyɛ̄ màɔŋ ma tempɛ̀l. 2 Nì Yesù à kal ɓɔ lɛ, Ɓàa nì ntɛ̄hɛ màm mana mɔmasonā? Hɔ̀dɔ nu mɛ̀
nhɔ̄mb ɓee lɛ, Tɔ̀ ŋgɔ̀k yàda ì gayēglɛ ɓe ì kèhi ŋgìi ìpɛ hana, lɛ ɓa nyugɛ̄ ɓe yɔ hīsī.
3 Kìi à ǹyen ŋgìi hìkòa Olīvè, ɓànigîl ɓa lɔ ī nyɛ̄nī ɓɔtāma, ɓa kal lɛ, Kǎl ɓès, màm mana ma gaɓānɛ ŋgèdà mbɛɛ? Ki i gaɓā yiīmbnɛ malòl mɔŋ, nì lìsuk li hisi? 4 Nì Yesù à timbhɛ ɓɔ lɛ, Nì yihgɛ̀ lɛ mùt à yùmus ɓaŋ ɓèe. 5 Inyǔlɛ̄ ŋgàndàk ì galɔ̀ i jòy jɛ̂m, i kal lɛ, Mɛ̌n mɛ̀ yè Krǐstò; ɓa yumūs ŋgàndàk ɓôt. 6 Nì ganɔ̄k inyùu gwèt, nì mbìmbà gwèt; nì yihgɛ̀ lɛ halā à soha ɓaŋ ɓèè miŋɛm; inyǔlɛ̄ màm mana ma nlama gwelà, ndi hà lìsuk ɓe lî. 7 Inyǔlɛ̄ lɔ̀ŋ i ganyàŋgɓɛnɛ lɔ̂ŋ, ànɛ̀ kì i kɔlɓa ànɛ̀; njàl kɛŋi ì gaɓā ɓahɔ̀ma ɓàhɔ̀ma, nì ndòn, nì nyɛ̀ŋg disi. 8 Màm mana mɔmasonā mɔn ma ye ndīgi bìɓòdlɛ bi ŋkòògà. 9 Ŋgèdà ì ɓa gatī ɓee lɛ ni kos njīihà, nì nɔl kì ɓèe; bìlɔ̀ŋ gwɔbisonā bi gaɔ̀ɔ̀ ɓee inyùu jòy jɛ̂m. 10 Hanyɛ̄n ŋgàndàk ì gaɓààgɛ, ì liibànàgà, ì ɔ̀ɔ̀nàgà. 11 Ŋgàndàk ɓàpodôl ɓa bitɛmbɛɛ ì gapām i yùmùs ŋgàndàk ɓôt. 12 Halā kìi lìyànmben li gayāba, gweha ī ŋgandàk ɓòt i gahɔ̌y. 13 Ndi nu à nhōnɓa lɛtɛ̀ɛ̀ nì lisūk à gatɔ̄hlana. 14 Mìŋaŋ Mìnlam mi anɛ̀ ini mi ga-āŋlana ŋkɔ̀ŋ hisi wɔnsonā i ɓā bìlɔ̀ŋ gwɔbisonā mbogī; ndi tɔ̀lɛ lìsuk li nlɔ̀.
15 Jɔn ŋgèdà nì ntɛ̄hɛ yɔm i nsūuŋgaha ŋɛm cībaà, i ī pōda nì m̀podôl Dàniɛ̀l, i tee hɔ̀ma m̀pubhaga [Nu à ŋāŋ
a tibil nɔ̄k], 16 hanyɛ̄n ɓa ɓā ye Yùdeà ɓa kɛnɛ̄k ŋ̀gwee dikòa; 17 nu à yè i ŋgìi ndāp à sòs ɓaŋ hisī i yɔ̀ŋ gwɔ̀m mu ndāp yeè. 18 Mùt à yè i wɔ̌m à tèmbek ɓaŋ mbūs i yɔ̀ŋ mbɔt yeē. 19 Ŋgɔɔ nì ɓòdàà ɓa mem nì ɓa ɓā nnyūŋus ɓɔn mu dīlɔ̄ diì! 20 Sɔɔhana lɛ̄ ŋ̀gwee nân u ɓānɛ ɓaāŋ ŋgèdà mbèŋ, tɔ̀ ŋgwà nɔ̂y; 21 inyǔlɛ̄ njiihà kɛŋi ì gaɓā dilɔ̄ diì, ndòŋ ì ì màà ɓa ɓē ìlɔ̀ yaga biɓèe bi ŋkɔ̀ŋ hisi lɛtɛ̀ɛ̀ nì hanânɔ, ì gaɓā ɓe ki tɔ̀ kɛlkǐkɛ̄l. i 22 Ndi ɓalɛ̄ dilɔ̄ diì di nhubhànà ɓee, ki tɔ̀ mùt wàda à gatɔ̄hlana ɓee; ndi inyùu mìntɛbɛ̂k dìlɔ dî di gahūbhana. 23 Ŋgèdà ì iɓālɛ̄ mùt à ŋ̀kal ɓee lɛ, Nùnakì, Krǐstò à yè hana, tɔ̀lɛ, À yè haa; nì hemlɛgɛ ɓâŋ. 24 Inyǔlɛ̄ bìkrǐstò bi bitɛmbɛɛ nì ɓàpodôl ɓa bitɛmbɛɛ ɓa galɔ̀ɔ, ɓa undā bìyìmbnɛ bìkɛŋi nì màm ma helha, lɛ ndi ɓa yumūs mìntɛbɛ̂k iɓālɛ̄ ɓa nlà. 25 Nùnakì, mɛ̀ m̀ɓok ndigi yīs ɓee halà. 26 Jɔn iɓālɛ̄ ɓa ŋkal ɓee lɛ, Nùnakì, À yè ŋɔ̀ŋ, nì kɛ̀nɛk ɓaŋ nyɔ̀ɔ; tɔ̀lɛ, Nùnakì, À yè i kède bitùŋ, nì hemlɛgɛ ɓâŋ. 27 Inyǔlɛ̄ kìkìi ŋwɛ̀gŋwɛ̀k à ŋŋwɛ̀k likòl, à tehegà lɛtɛ̀ɛ̀ nì i hyòŋg, halā kì nyɛn màlòl ma Man mùt ma gaɓā. 28 Hɔ̀ma mìm mi yenɛ̀, hanyɛ̄n mìǹyògol mi ŋkɔ̀dɓànà.
	
29 Njīihà ìni ì ma tāgɓɛ cɔ dī dìlɔ, jɔ̀p li gayìla jiibɛ̀, soŋ
ì gaɓày ha ɓee, còdot di gaɓā di ntɔ̄li ŋgìi, di kwɔ̂k, màpemba ma ŋgiì ma ganyìŋghana; j 30 Ndi tɔ̀lɛ yìmbnɛ
Man mùt i ganɛ̄nɛ ŋgìi; ŋgèdà ì màten ma hisi mɔmasonā
ma gaɛ̀ɛ, ma gatɛ̄hɛ Man mùt à nlòl i ŋgìi ɔ̀nd ŋgiìk ni lìpemba nì lìpem lìkɛŋi. 31 À gaɔ̄m aŋgɛ̀l yee ni mbìmbà kɛŋi ì sep, i gakɔ̀t mintɛbɛ̂k ŋwee mi lolàk mbɛ̀bi inâ, ìɓòdòl lisūk li ŋgiī jada lɛtɛ̀ɛ̀ nì lii.
32 Ɓèè niglana ŋgèn inyùu ɛ̄ faygè; ŋgèdà mìncɛ̂p ŋwee mi ntɔ̄ɔ, mi hâk cǎy, nì ńyī lɛ sèp i ye ɓɛ̀bɛ̀ɛ̀. 33 Halā kì nyɛn yàk ɓèe, kìi nì ntɛ̄hɛ màm ma mɔ̄masonā, yina lɛ̄ à yè ɓɛ̀bɛ̀ɛ̀, à tee yāga maŋwɛ̀mɛl. 34 Hɔ̀dɔ nu mɛ̀ nhɔ̄mb ɓee lɛ, Hyày hini hi gatāgɓɛ ɓee, màm mana mɔmasonā ŋgì ɓòŋà. 35 Ŋgìi ì gatāgɓɛ ɓɔ hìsi, ndi bìɓàŋga gwɛ̂m bi gatāgɓɛ ɓee.
36 Mùt nyɛkǐnyɛ̄ à ńyī ɓe kɛ̄l ì tɔ̀ ŋgɛ̄ŋ ì, tɔ̀ aŋgɛ̀l ŋgiì, ndik Tàta nyɛ̄tāma. 37 Kìkìì i ɓā dīlɔ̄ di Noà, halā kì nyɛn màlòl ma Man mùt ma gaɓā. 38 Inyǔlɛ̄ kìkìì i ɓā dīlɔ̄ diì, ǹtìda malep ŋgì pam, ɓa ɓā jɛ, ɓa nyɔ̂k, ɓa ɓiâk, ɓa tingà maɓīî, lɛtɛ̀ɛ̀ nì yɔ̀kɛl nu Nōà à jùbul ŋkūu, l 39 Ndi ɓa ɓā yi ɓē lɛtɛ̀ɛ̀ ǹtìda malep u lɔ̂, u sas ɓɔɓasonā; halā kì nyɛn màlòl ma Man mùt ma gaɓā. 40 Ŋgèdà ì ɓòòlom iɓaà ɓa gaɓā wɔ̌m; wàda à gayòŋa wàda a yeglɛ; 41 Ɓòdàà iɓaà ɓa gaɓā ɓa ŋkɔ̀k i ŋgɔ̀k yàda, wàda à gayòŋa, wàda a yeglɛ.
42 Jɔn yèna pèè, inyǔlɛ̄ nì ńyī ɓe ìmbɛ kɛl Ŋwɛ̌t na᷆n à galǒl.
43 Yina lɛ̄, ɓalɛ ŋwɛ̀dmbay à yîk ŋgèdà mùt wǐp à nlòl, ki à ɓak lɛ à yen peè, à nɛɛbɛ ɓe lɛ ɓa ɓok nyɛ̄ ndāp.
44 Inyǔhālà yàk ɓèe yèna ŋ̀kǒbàgà; inyǔlɛ̄ Mǎn mùt à galǒl ŋgɛ̄ŋ nì hɔŋlak ɓee.
45 Ǹjɛɛ ni à yè ŋ̀kɔ̀l u ɓonyoni nì u pêk, u ŋwɛ̀t weē à ǹtee ŋgìi ɓòt ɓee ɓa ndap i tī ɓɔ̄ bìjɛk ŋgèdà lìtinnɛ.
46 Ŋ̀kɔ̀l u ū ye ǹsǎyɓàk, ŋgèdà ŋwɛ̀t weē à nlɔ̀ à kɔba wɔ
u mɓɔ̀ŋ halà. 47 Hɔ̀dɔ nu mɛ̀ nhɔ̄mb ɓee lɛ, À gatēe wɔ ŋgìi gwɔ̀m gwee gwɔbisonā. 48 Ndi iɓālɛ̄ ŋ̀kɔ̀l m̀ɓɛ u ū ŋkahal hɔ̄ŋɔl ŋɛ̄m wee lɛ, Ŋwɛ̀t wɛ̂m à ǹtiŋha lɔɔ̀, 49 Nì wɔ u ɓodōl ɓep ɓasɔ miŋkɔ̀l ŋwee, u jɛ̂k, u nyɔ̂k wɔ nì ɓòt ɓa lihyua; 50 ŋwɛ̀t ŋkɔ̀l û à galɔ̀ i kɛ̄l u hɔ̄ŋlak ɓee, nì ŋgɛ̄ŋ u yīk ɓee, 51 a kit wɔ̄ nì dìsòo, a ti wɔ̄ jògà jee nyɛ nì ɓòt ɓa bihèŋɓà; nyɔ̀ɔ nyɛ̄n mìnlend mi gaɓānɛ nì jɛ màsɔ̀ŋ.

	
Màteò
25


1 Ŋgèdà ì ànɛ̀ ŋgiī i gaɓā wɛ̌ŋgɔ̀ŋlɛ jòm li diŋgɔ̀ndà ŋgìyimûnlom, li yɔ̌ŋ bìtuŋgɛŋ gwap, li kɛ ɓɔ̀mà m̀ɓiî.
2 Ditân mû di ɓā bìjoŋ, ditân kì di ɓâk di gweē pèk.
3 Inyǔlɛ̄ di bijoŋ di yɔ̌ŋ ɓǎŋ bìtuŋgɛŋ gwap, di yɔŋ ɓe moo; 4 Ndi di pêk di yɔ̌ŋ mòò bihēl gwap nì bitūŋgɛŋ gwap.
5 Kìi m̀ɓiî à ǹtiŋha lɔɔ̀, hìlɔ hi kahal toŋgōl ɓɔ, ɓa kɛ hīlɔ̄.
6 Nì ŋ̀ɛm u ɓa nɔk kiŋ lɛ, Nùnakì, m̀ɓii nūnu! Kɛ̀na ɓɔ̀mà nyɛ. 7 Hanyɛ̄n dìŋgɔ̀ndà di cɔ̄disonā di tɛlɛɛ̀p di kahal tībil bituŋgɛŋ gwap. 8 Di bijoŋ di kal di peèk lɛ, Tina ɓès moo mu mòò manân; inyǔlɛ̄ bìtuŋgɛŋ gwes bi ŋkahal lēm. 9 Di pêk di tîmbhɛ̀, di kal lɛ, Hɛni, ma tiga lɛ ma kɔlā ɓe ɓes nì ɓèe; ɓèe kɛ̀na ndīgi yāk ɓā ɓā nnùŋùl, ni sɔmb mànân.
10 Di kɛ̀ɛ ɓǎŋ sōmba, m̀ɓii à lɔ̂; di dī ɓā ŋ̀kǒbàgà di jop ɓɔ nì nyɛ ŋgànd lìɓiî, nì lìkòga li yîbɓà. 11 I mbūs hālà, yàk dìŋgɔ̀ndà di lɔ̂, di kal lɛ, À ŋwɛt, à ŋwɛt, yìblɛ ɓès. 12 Ndi à tîmbhɛ̀, à kal lɛ, Hɔ̀dɔ mɛ̀ nhɔ̄mb ɓee lɛ, Mɛ̀ ńyī ɓe mɛ ɓèe. 13 Inyǔhālà ɓèe yèna pèè, inyǔlɛ̄ nì ńyī ɓe kɛl tɔ̀ ŋgɛŋ
Mǎn mùt à nlòl.
Ŋgèn inyùu tàlênd
14 I ye yàa wɛ̌ŋgɔ̀ŋlɛ mùt à ɓa kɛ mū lɔ̀ŋ pɛ, à sebēl miŋkɔ̀l ŋwee, à ti ŋwɔ ŋ̀kùs wee. 15 À ti wada tàlênd* itân, nûmpɛ iɓaà, nu kì yàda, hi mût kìkìi là yee; nì nyɛ à kɛ
līkè jee. 16 Nu à kǒs tàlênd itân à kɛ̂, à hɔɔ ɓoŋōl yɔ
nyùŋga, à ɓahal tale᷆nd ipɛ itân. 17 Halā nyɛ̄n nū à kǒs īɓaà, à ɓahal kì ipɛ iɓaà. 18 Ndi nu à kǒs yàda à kɛ̂, à tem hisi, à huɛ̄ mɔnī mi ŋwɛt weè. 19 Mbūs ǹtàndàà ŋgedà, ŋwɛ̀t miŋkɔ̀l mi à lɔ̂, à yoŋōl ŋwɔ ŋ̀aŋga. 20 Nu à kǒs tàlênd itân à lɔ̂, à lɔnā tale᷆nd ipɛ itân, à kal lɛ, À ŋwɛt, ù bitī mɛ tàlênd itân; nǔnkì, mɛ̀ m̀ɓahal ipɛ itân. 21 Ŋwɛ̀t weē à kal nyɛ lɛ, Ŋ̀ŋ̂, à lɔŋgɛ ŋkɔ̀l u ɓonyoni, ù ɓak ni ɓōnyoni inyùu ndèk mâm, mɛ̀ gatēe wɛ ī ŋgìi ŋgàndàk mâm; jǒp māsēe ma ŋwɛt wɔɔ̀ŋ. 22 Halā kì nyɛn yàk nu à kǒs tàlênd iɓaà à lɔ̀ɔ, à kal lɛ, À ŋwɛt, ù bitī mɛ tàlênd iɓaà, nǔnkì, mɛ̀ m̀ɓahal tale᷆nd ipɛ iɓaà. 23 Ŋwɛ̀t weē à kal nyɛ lɛ, Ŋ̀ŋ̂, à lɔŋgɛ ŋkɔ̀l u ɓonyoni, ù ɓak ni ɓōnyoni inyùu ndèk mâm, mɛ̀ gatēe wɛ ī ŋgìi ŋgàndàk mâm; jǒp māsēe ma ŋwɛt wɔ̂ŋ. 24 Yàk nu à kǒs tàlênd yàda à lɔ̂, à kal lɛ, À
ŋwɛt mɛ̀ biyī lɛ ù yè ǹlɛ̀dɛk mût, ù mɓùmbul hɔ̀ma ù ǹsal ɓēe, ù kɔ̀dɔ̀k kì hɔ̀ma ù ŋ̀ŋwas ɓe mboo; 25 Jɔn mɛ̀ bikònol wɔŋi, mɛ̀ kɛ̂, mɛ̀ huɛ̄ tale᷆nd yɔ̀ŋ hisī, nǔnkì, yɔ̀m yɔŋ ini.
26 Ŋwɛ̀t weē à timbhɛ nyɛ lɛ, Wɛ̀ ŋkɔ̀l m̀ɓɛ unu, nì u ŋgɛlɛ̀, ù ɓe yi lɛ̄ mɛ̀ mɓùmbul hɔ̀ma mɛ̀ ǹsal ɓēe, mɛ̀ kɔ̀dɔ̀k kì hɔ̀ma mɛ̀ ŋ̀ŋwas ɓe mboo; 27 ù ɓeè lɛ ù ti ɓateedà mɔ̀ni mɔnī ŋwɛɛ̀m, ki mālòl mɛ̂m mɛ̀ ɓak lɛ mɛ̀ yɔŋ yɔm yɛɛ̀m nì yèŋɛ̀. 28 Ɓèe yɔ̀ŋa nyɛ̄ tàlênd à gwèe, ni ti yɔ̀ nu à gwèe jòm li tale᷆nd. 29 Inyǔlɛ̄ hi muùt à gwèe, i gatīna nyɛ, ndi a ɓana ŋgàndàk; ndi nu à gwèe ɓēe, yàk i à gwèe i gayòŋa. 30 Ɓèe lɛ̀ŋa yɔ̀ma ŋkɔ̀l i nyɔ̀ɔ jǐbɛ̀ i tān; nyɔ̀ɔ nyɛ̄n mìnlend mi gaɓānɛ nì jɛ màsɔ̀ŋ.

31 I ŋgèdà Mǎn mùt à galòl lipēm jee, nyɛ nì aŋgɛ̀l pubi yɔsonā, hanyɛ̄n à gayèn i yèènɛ anɛ̀ i lipem jee. 32 Bìlɔ̀ŋ gwɔbisonā bi gakɔ̀dɓa bisū gwee, à gaɓāgal gwɔ kìi ǹteedà mìntomba à mɓāgal mintomba nì mìǹyà mi kɛmbɛɛ̀; 33 À gatēe mintomba wɔ̀ɔ̀ wee waalōm, nì mìǹyà mi kɛmbɛɛ̀ kì i wɔ̀ɔ̀ wee waaē, 34 Ha nī nyɛn kīŋɛ ì gakàl ɓôt ɓa tee wɔ̀ɔ̀ wee waalōm lɛ, À ɓee ɓôt nì ǹsayɓana ni Tàtâ, lɔ̀na, kòdlana ànɛ̀ i ye ŋ̀kǒbàgà inyùu na᷆n ìɓòdòl biɓèe bi ŋkɔ̀ŋ hisi. 35 Inyǔlɛ̄ njàl ì ɓeè ì gwèe mɛ̀, nì ti mɛ bìjɛk; nyùs i ɓeè i gweē mɛ̀, nì ti mɛ màlep; mɛ̀ bilɔ̀ nhuu mùt, nì yis mɛɛ̀. 36 Mɛ̀ ɓeè ǹsɔ, nì ɛŋg mɛɛ̀; mɛ̀ bikɔ̀n, nì yuuga mɛ̂; mɛ̀ ɓeè ī mɔ̀k, nì lɔ tɛ̄hɛ mɛ̀. 37 Ndi ɓòt ɓa tee sēp ɓa gatìmbhɛ nyɛ lɛ, À Ŋwɛt, ŋgèdà mbɛɛ dì bitɛ̄hɛ njaàl ì gwèe wɛ̀, ndi dì ti wɛ bìjɛk? Tɔ̀ nyùs, ndi dì ti wɛ
màlep? 38 Ŋgèdà mbɛɛ kî dì bitɛ̄hɛ wɛ ǹhuu mùt, ndi dì yis wɛɛ̀? Tɔ̀ ǹsɔ, ndi dì ɛŋg wɛɛ̀? 39 Ŋgèdà mbɛɛ kî dì bitɛ̄hɛ
wɛ ù ŋkɔ̀n, tɔ̀ i mɔ̀k, ndi dì lɔ ī tɛ̄hɛ wɛ̀? 40 Kiŋɛ ì gatìmbhɛ
ɓɔ lɛ, Hɔ̀dɔ nu mɛ̀ nhɔ̄mb ɓee lɛ, Lakìi nì biɓòŋol wadā
munu lògtatā hālà, tɔ̀ ini i nloha tidigi, mɛ̌n nì biɓòŋol
halà. 41 Ndi à gakàl ɓa ɓā tee wɔ̀ɔ̀ waaē lɛ, Nyɔ̀dna mɛ̀ i mbɔ̀m, à ɓee ɓa nì ǹtîhànà, kɛ̀na hyèè hi ɓɔgā hi hī
kòòbana īnyùu ǹsɔ̀hɔ̀p nì aŋgɛ̀l yee. 42 Inyǔlɛ̄ njàl ì ɓeè ì gwèe mɛ̀, nì ti ɓe mɛ bìjɛk; nyùs i ɓeè i gweē mɛ̀, nì ti ɓe mɛ màlep; 43 mɛ̀ ɓeè ǹhuu mùt, nì yis ɓe mɛɛ̀; ǹsɔ, nì ɛŋg ɓe mɛɛ̀; mɛ̀ ɓe kɔ̂n, mɛ̀ ɓeè mmɔ̀k, nì lɔ ɓē i tɛ̄hɛ mɛ̀. 44 Hanyɛ̄n yàk ɓɔ ɓa gatìmbhɛ lɛ, À Ŋwɛt, ŋgèdà mbɛɛ dì bitɛ̄hɛ njaàl ì gwèe wɛ̀, tɔ̀ nyùs, tɔ̀lɛ ù lɔ n̄huu mùt, tɔ̀ ǹsɔ, tɔ̀lɛ ù kɔ̀nɔ̀k, tɔ̀ i mɔ̀k ndi dì gwelēl ɓe wɛɛ̀? 45 Ndi tɔ̀lɛ à ntìmbhɛ ɓɔ lɛ, Hɔ̀dɔ nu mɛ̀ nhɔ̄mb ɓee lɛ, Lakìi nì ɓe ɓoŋòl ɓe wadā i kède ɓāna ɓa nloōha bitidigi, nì biɓòŋol ɓe mɛ̂. 46 Ɓana ɓa gakɛ̀ i nōgoòs ɓɔgā, ɓòt ɓa tee sēp kiì i nìŋ ɓɔgā.


Màteò
26

1 I lēŋa lɛ̄, Yesù à mǎl ɓǎŋ pɔ̄t biɓàŋga bini gwɔbisonā, à kal ɓanigiìl ɓee lɛ, 2 nì ńyī lɛ ŋgànd Pasàm ì yè nɔ̀maà, ɓa gatī Man mùt lɛ a tomlana mbāsa. 3 Hanyɛ̄n bìprǐsì bìkɛŋi, nì ɓàyimbēn nì mìmaŋ mi ɓôt ɓa kɔ̀dɓa kɔ̄tɔɔ priīsì kɛŋi lɛ Kayfà; 4 Nì ɓɔ ɓa hɛk peèk lɛ ɓa gwɛl Yēsù nì màndɔn, ndi ɓa nɔl nyɛ̄. 5 Ndi ɓa kal lɛ, Hà i ŋgèdà ŋgànd ɓee, lɛ lìsànda li tiga lɛ li kwɔ ī kède ɓòt.
6 Ŋgèdà Yesù à ɓanɛ Bètanìà, i ndāp Sīmòn, mùt lò, 7 mùdàà wadā a lɔɔ̀, à ɓâk à gwèe ndɔ̄ŋgi ì lɔŋgɛ lāɓīndɛ̀ ì ŋgàndàk ndàmbà, à kop nyɛ yɔ̀ ŋɔ̄, ŋgèdà à ɓa à yìi jɛ̄.
8 Ɓànigîl ɓa tɛ̄hɛ ɓǎŋ hālà, ŋ̀ɛm u hend ɓɔ, ɓa kal lɛ, I òbòs ini i yenɛ̀ inyǔkī? 9 Ɓa ɓāk lɛ ɓa nuŋūl yɔ ŋgàndàk ndàmbà, ɓa ti diyɛyɛ̀bà. 10 Lakìi Yēsù à ɓa yi hālà à kal ɓɔ lɛ, Nì ntèèŋgana ki mùdàà nunu? Inyǔlɛ̄ à m̀ɓoŋōl mɛ ǹsɔn ǹlam. 11 Inyǔlɛ̄ nì gwèe dìyɛyɛ̀bà ŋgèdà yɔ̀sonā ɓěnī, ndi nì gwèe ɓē mɛ ŋgèdà yɔ̀sô. 12 I kōp à ŋ̀kop mɛ làɓindɛ̀ ìni nyùù yɛ̂m, à m̀ɓɔŋ halā ī kòòbà màjòna mɛ᷆m. 13 Hɔ̀dɔ nu mɛ̀ nhɔ̄mb ɓee lɛ, Tɔ̀ hɛ hɔma mīŋāŋ mìnlam mini mi ga-āŋlana munu ŋkɔ̀ŋ hisi wɔnsonā, yàk jàm mùdàà nunu à m̀ɓɔ̂ŋ li ga-āŋlana i ɓìgdà nyɛ. 14 Ndi wàda mu ī jǒm nì iɓaà, jòy jee lɛ Yudà Iskàriòt, à kɛ yāk bìprǐsì bìkɛŋi, 15 à kal lɛ, Nì ntī ki mɛɛ̀, lɛ mɛ ti ɓèè nyɛ, nì ɓɔ ɓa hegēl nyɛ mòm maâ ma bipɛ̀s bi silɓà. 16 Ìɓòdòl yɔ̀kɛl nyɛn à kahal hɛ̄ŋ i tī ɓɔ̄ nyɛ̄. 17 Kɛl bìsu ì bìkɔ̀ga bi ŋgisèŋha, ɓànigîl ɓa lɔ yāk Yēsù, ɓa ɓat lɛ, Hɛ hɔma ù nsòmbol lɛ di kobana wɛ̀ i jɛ̄ Pāsà? 18 Nì nyɛ a kal lɛ, Ɓèe kɛ̀na ŋkɔ̀ŋ, pama yāk mùt wàda, kàla nyɛ̄ lɛ, Màlêt à ŋ̀kal lɛ, Ŋgèdà yɛ̀m ì gwèe nì mɔ̀ɔ; mɛ̀ nlòòhɛnɛ Pasà i ndāp yɔɔ̀ŋ, mɛ̀ nì ɓànigîl ɓɛ̂m. 19 Nì ɓànigîl ɓa ɓɔŋ kìkìi Yēsù à kǎl ɓɔ̄; nì ɓɔ ɓa koba Pasà. 20 Kòkoa i kwɔ̀ɔ ɓǎŋ, à yen tēblè nyɛ nì jǒm nì iɓaà; 21 Ɓa ɓā jɛ ɓǎŋ, à kal lɛ, Hɔ̀dɔ mɛ̀ nhɔ̄mb ɓee lɛ, wàda i kède na᷆n à galīibana mɛɛ̀. 22 Nì ɓɔ ɓa unup kîyaga, ɓa kahal ɓàt nyɛ hi mût nyɛ, À Ŋwɛt, ɓàa mɛ̀? 23 À timbhɛ lɛ, Mùt ɓěhnà nyɛ dì nhēha wɔɔ i sōya, nyɛn à galīibana mɛɛ̀. 24 Mǎn mùt à ŋkɛ̀ yàa, kìkìì i ye ǹtǐlɓàgà inyùù yeè; ndi ŋgɔɔ nì mùt nu à ǹliibana Man mùt! I ɓeè lɔŋgɛ nì mùt nu lɛ à gwee ɓee. 25 Nì Yudà, nu à liibana nyɛ̄, à timbhɛ lɛ, À Rabì, ɓàa mɛ̀? À t�mbhɛ nyɛ lɛ, Kìkìi ù mpɔ̄t.
26 Ɓa ɓā jɛ ɓǎŋ, Yesù à yɔŋ kɔgā, à sayàp, à ɓɛk yɔ, à ti ɓanigîl, à kal lɛ, Yɔ̀ŋa, jɛna; nyùù yɛ̂m ìni. 27 À yɔŋ ki lìɓòndo, à ti mayègà, à ti ɓɔ, à kal lɛ, Ɓèèɓɔɓasonā nyɔna jɔ̄; 28 inyǔlɛ̄ màcèl mɛ̂m ma malombla ma yɔndɔ mana ma ŋkubna ŋgandàk ɓòt inyùu ŋwèhèl biɓeba. 29 Mɛ̀ ŋkàl ɓee lɛ, Mɛ̀ ganyɔ̄ ha ɓe mɛ màlep ma matam ma ŋkòò wây mana lɛtɛ̀ɛ̀ nì yɔ̀kɛl nu mɛ̀ nì ɓèe dì ganyɔ̄ mɔ yɔ̀ndɔ i ànɛ̀ Tatà.
30 Ɓa mǎl ɓǎŋ tōp hyembi, ɓa kɛ hīkòa Olīvè. 31 Hanyɛ̄n Yēsù à kèlel ɓɔ̄ lɛ, Ɓèèɓɔɓasonā nì gaɓààgɛ ū unu inyùù yɛ̂m; inyǔlɛ̄ i ye ǹtǐlɓàgà lɛ, Mɛ̀ gaōm nteedà mìntomba, mìntomba mi ɓembā mi camā. n 32 Ndi ŋgèdà mɛ̀ gatùglana, mɛ̀ gaɓòk ɓee bisū i Gàlìleà. 33 Petrò à timbhɛ lɛ, Tɔ̀ ɓɔɓasonā ɓa mɓaāgɛ inyùù yɔ̂ŋ, mɛ̀ mɛ̀ gaɓààgɛ yaga ɓe mɛ̂. 34 Yesù à kal nyɛ lɛ, Hɔ̀dɔ nu mɛ̀ nhɔ̄mb wɛ lɛ̄, u unu, ǹlom kōp ŋgì ɔŋ, ù gatāŋɓa mɛ ŋgèlè iaâ. 35 Petrò à kal nyɛ lɛ, Tɔ̀ mɛ̀ ǹlama weha ɓehnà wɛ lòŋ, mɛ̀ gatāŋɓa ɓe mɛ wɛ̀. Halā nyɛ̄n yàk ɓànigîl ɓɔɓasonā ɓa pɔ̄t. 36 Yesù nyɛ nì ɓɔ ɓa pam hɔma à nsèblana lɛ Gètsemānè, à kal ɓanigiìl ɓee lɛ, Ɓèe yèna hāna, mɛ̀ ŋkɛ̀ nyɔɔ̄ i sɔ̄ɔhɛ̀. 37 Nì nyɛ a kɛnā Petrò nì ɓɔ̀n ɓa Sebèdeò iɓaà, à kahal kɔ̀n ndudù, à siidàgà. 38 À kal ɓɔ lɛ, Ŋ̀ɛm wɛ̂m u nlòòha kɔn ndudù, lɛtɛ̀ɛ̀ nì i nyɛ̀mb; ɓèe yèna hāna, ni yen pèè lôŋnì mɛ̀. 39 Nì nyɛ à kogɛ bisū ndeèk, à om su wee hisī, à sɔɔhɛ̀, à kal lɛ, À Tâ, iɓālɛ̄ i ye lɛ̄ i ɓa halà, liɓòndo lini li sɛt mɛ̀; ndi tɔ̀ halà hà kìi mɛ̀ mɛ̀ nsòmbòl ɓee, ndik kìkìi wɛ̀ ù nsòmbòl. 40 Nì nyɛ à temb yak ɓànigîl, à kɔba ɓɔ hilɔ̄, nì nyɛ à kal Petrò lɛ, Ɓàa nì tà ɓe lɛ nì yen peē loòŋnì mɛ̀ tɔ̀ ŋgɛŋ yadā? 41 Yèna pèè, sɔɔhana lɛ̄ nì jòp ɓaŋ ī kède mànɔ̀ɔ̀dànà; mbuu u nnɛ̄ɛbɛ̀ yaga, ndi mìnsòn mi mɓɔ̀mb. 42 À kondɛ̄ ki kɛ̀, à sɔɔhɛ̀, à kal lɛ, À Tâ, iɓālɛ̄ lìɓòndo lini li ta ɓē lɛ li la sɛ̄ɛ̄t mɛɛ̀, ndik lɛ̄ mɛ̀ ǹnyɔ jɔ, wɛ̀ɛ sòmbòl yɔŋ i ɓoŋā. 43 Nì nyɛ à kondɛ̄ ki lɔ̀, à kɔba ɓɔ hilɔ̄, inyǔlɛ̄ mìs ma ɓā nɛ ɓɔ̄ cɛ̀mcɛ̀m. 44 Nì nyɛ à kondɛ̄ yek ɓɔ, à kɛ kì, à sɔɔhɛ ŋgelè ì ǹyonos iaâ, à timba pɔt minlèlèm mi biɓàŋga. 45 Ndi tɔ̀ lɛ à ntèmb yak ɓànigîl, à kal ɓɔ lɛ, Ɓèe kɛ̀na yàà hilɔ̄ hanaànɔ, nɔ̀yga; nùnakì, ŋgɛŋ ì gwèe nì mɔ̀ɔ̀ lɛ Mǎn mùt à nlīibana i mɔ̀ɔ̀ ma ɓaɓɔ̀ŋɓeba. 46 Tɛlɓana, di kɛnɛ̄k; nùnakì, nu à ǹliibana mɛ̂ à gwèe nì mɔ̀ɔ.
47 Ki à ŋgi pɔdɔ̂k, nǔnkì, Yudà, wàda mu jǒm nì iɓaà, à lɔ lo᷆ŋnì lìmùt lìkɛŋi, li ɓâk li gweē pàminsɔ̀ŋ nì bìkek, li lolàk yak bìprǐsì bìkɛŋi ni mìmaŋ mi ɓôt. 48 Nu à liibana nyɛ̄, à ti ɓɔ̄ yìmbnɛ, à kal lɛ, Mùt mɛ̀ gasɔ̄s, wɛ̀ɛ nyɛ̄ nu; gwɛ̀la nyɛ̄. 49 Nì nyɛ a hɔɔ lɔ yāk Yēsù, à kal lɛ, Mɛ̀ ǹyegā wɛɛ̀, à Rabì; à sɔs yaga nyɛ. 50 Nì Yesù à kal nyɛ lɛ, À ŋ̀gwâ, ɓɔ̀ŋɔk jàm ù ǹlɔ ɓɔ̀ŋ. Nì ɓɔ ɓa ha nyɛ mɔ̀ɔ, ɓa kɛnā nyɛ.
51 Ndi nǔnkì, wàda mu ntōŋ Yesù à sambal wɔɔ wee, à sɔdɔl pansɔ̀ŋ yèe, à ɓep ŋkɔ̀l prisì kɛŋi, à kit wɔ ō. 52 Nì Yesù à kal nyɛ lɛ, Tìmbis pànsɔ̀ŋ yɔ̀ŋ i hɔ̀ma weē, inyǔlɛ̄ ɓa ɓɔ̄ɓasonā ɓa mɓāda pansɔ̀ŋ ɓa ncība ni pànsɔ̀ŋ. 53 Ɓàa ù nhɔ̄ŋɔl lɛ mɛ̀ tà ɓe lɛ mɛ̀ la sɔ̄ɔhɛ Tatà, ndi a omlɛ mɛ ìlɔ̀ɔ̀ yaga jom li mintoŋ mi aŋgɛ̀l mbòk iɓaà hanânɔ?
54 Ndi lɛlaa Màtìlà ma ye lɛ̄ ma yɔɔ̀n, lakìi hālā nyɛ̄n i nlama ɓa? 55 Ŋgèdà ì yɔ̌n Yēsù à kèlel màmùt lɛ, Ɓàa nì nlɔ̀ i gwɛ̀l mɛ̀ nì pàminsɔ̀ŋ nì bìkek wɛ̌ŋgɔ̀ŋlɛ mùt ŋgadla?
Mɛ̀ ɓe yên i tēmpɛ̀l hi kɛl, mɛ̀ niigàgà, ndi nì bigwɛ̀l ɓe mɛ̂. 56 Ndi màm mana mɔmasonā ma mɓòŋa lɛ Màtìlà ma ɓapodôl ma yɔ̂n. Hanyɛ̄n ɓànigîl ɓɔɓasonā ɓa yīgil nyɛ̄, ɓa kɛ ŋ̄gwee. 57 Ɓa ɓā gwɛ̌l Yēsù ɓa kɛnā nyɛ yak prǐsì kɛŋi lɛ Kayfà, hɔ̀ma ɓàyimbēn nì mìmaŋ mi ɓôt ɓa ɓā ɓa koōdnɛ. 58 Petrò à ɓa nɔ̂ŋ nyɛ kīŋmbɛ̀m, lɛtɛ̀ɛ̀ nì i kɔ̄tɔɔ i priīsì kɛŋi, à jop muù, à yen hisī nyɛ nì mìnlìmil i tɛ̄hɛ lìsuk. 59 Ndi bìprǐsì bìkɛŋi, nì mìmaŋ mi ɓôt, nì ŋgìm ǹtoŋ ɓakeês ɓàkɛŋi yɔ̀so ɓā ɓā yeŋ mbogī bitɛmbɛɛ i kɔ̀lɓà Yesù, lɛ ndi ɓa nɔl nyɛ̄; 60 Ndi ɓa tɛ̄hɛ ɓē yɔ; ŋ̀ŋ̂, tɔ̀ lakìi ŋgàndàk ɓaɓɔ̀k mbògi bitɛmbɛɛ ì lɔ̀ɔ, ɓa lèba ɓē tɔ yàda. I mbūs ɓàɓɔ̀k mbògi bitɛmbɛɛ iɓaà ɓa lɔ̂, 61 ndi ɓa kal lɛ, Mùt nunu à bikàl lɛ, Mɛ̀ yè lɛ mɛ̀ ɓok tempɛ̀l Nyambɛ̂, mɛ̀ oŋol yɔ dīlɔ̄ diaâ. o 62 Nì Prǐsì kɛŋi ì tɛlɛ̂p, ì ɓat nyɛ lɛ, Ɓàa ù ntìmbhɛ ɓe tɔ jàm? Kinjɛ̄ ɓāna ɓa mpɔ̄t i kɔ̀lɓà wɛ̀? Ndi Yesù à nii. 63 Nì Prǐsì kɛŋi ì kal nyɛ lɛ, Mɛ̀ ŋkùmul wɛ sɔ̀ŋ
nì Nyambɛ nū nìŋ, lɛ u kal ɓès, tɔ̀ɔ ù yè Krǐstò, Mǎn Nyāmbɛɛ̀. 64 Yesù à kal nyɛ lɛ, Kìkìi ù mpɔ̄t; ndi tɔ̀ halā
yàa mɛ̀ ŋkàl wɛ lɛ̄, ìɓòdòl hanânɔ nì gatɛ̄hɛ Man mùt à yìi ī sī i wɔ̀ɔ̀ waalōm u lipemba, à lòlàk i ŋgìi ɔ̀nd ŋgiì. 65 Nì prǐsì kɛŋi ì was mbɔt yee, ì kal lɛ, À ŋòbos Nyambɛ jǒy; dì ŋgi yiŋlàk ki ki ɓàɓɔ̀k mbògi? Ŋgɔ hanânɔ nì m̀mal nɔk i òbòs à ŋòbos Nyambɛ jǒy. 66 Nì nhɔ̄ŋɔl laa?
Ɓa timbhɛ lɛ, À kòli nì nyɛ̀mb. 67 Nì ɓɔ ɓa kahal cōlɛ nyɛ màtay i sū, ɓa om nyɛ bìkut; ɓàhɔgi ɓa ɓebêk nyɛ màɓay, 68 ɓa kal lɛ, À Kristò, podol ɓès bindèê: Ǹjɛɛ à m̀ɓep wɛ̂?
69 Petrò à ɓa à yìi nyɔ̀ɔ ī tān kɔtɔɔ, nì hìŋgɔ̀ndà hi lɔ ī nyɛ̄nī, hi kal lɛ, Yàk wɛ̀ ù ɓak ɓeenà Yesù, mùt Gàlìleà.
70 Ndi à taŋ bisū bi ɓɔɓasonā, à kal lɛ, Mɛ̀ ńyī ɓe mɛ jàm ù mpɔ̄t. 71 À kɛ̀ɛ ɓǎŋ nyɔ̀ɔ mbēdge kɔ̄tɔɔ, hìŋgɔ̀ndà hìpɛ hi tɛhɛ nyɛ, hi kal ɓoòt ɓa ɓā ɓa yiī hā lɛ̄, Yàk i mùt nunu à ɓak ɓɔnà Yesù, mùt Nǎsàrèt. 72 Nì nyɛ a taŋ kì, à kum sɔɔ̀ŋ lɛ, Mɛ̀ ńyī ɓe mɛ mùt nû. 73 Ndèk ŋgeŋ ì nɔ̌m ɓǎŋ, ɓa ɓā ɓā ɓā tee hà, ɓa lɔ̂, ɓa kal Petrò lɛ, Yàk wɛ̀ ù yè tɔy wadā
waàp; dì ńyīl wɛ īnyùu hɔ̄p wɔŋ. 74 Nì nyɛ à kahal tììhɛ̀ nì i kùm sɔ̀ŋ, nyɛ, Mɛ̀ ńyī ɓe mɛ mùt nû. 75 Nì bitēebīloŋi ǹlom kōp a ɔŋ. Nì Petrò à hɔŋɔl ɓaŋgā Yēsù à pɔt lɛ̄, Ǹlom kōp ŋgì ɔŋ, ù gatāŋɓa mɛ ŋgèlè iaâ. Nì nyɛ à pam, à ɛ̀ɛ̀k, à siidàgà.
	
	
Màteò	
27

1 Kɛl ì yɛ ɓǎŋ, bìprǐsì gwɔbisonā nì mìmaŋ mi ɓôt ɓa hɛk peèk i kɔ̀lɓà Yesù, lɛ ɓa nɔl nyɛ̄; 2 Nì ɓɔ ɓa kaŋ nyɛ, ɓa kɛnā nyɛ, ɓa ti nyɛ ŋgɔ̄miìn Pìlatò.
3 Hanyɛ̄n Yūdà, nu à liibana nyɛ̄, à tɛhɛ ɓǎŋ lɛ̄ à ŋ̀kos mbagī nōgoòs, à tam, à timbīs mom maâ ma bipɛ̀s bi silɓà yak bìprǐsì bìkɛŋi nì mìmaŋ mi ɓôt, 4 À kal lɛ, Mɛ̀
m̀ɓɔŋ ɓeba, halā kìi mɛ̀ ǹliibana macèl ma ŋgînsɔ̀hi. Nì ɓɔ ɓa kal lɛ, Dì gwèe kīnjɛ̄ jàm mû? Jàm jɔŋ lî. 5 Nì nyɛ à lɛŋ bipɛ̀s bi silɓà i tēmpɛ̀l, à nyɔdî; à kɛ̂ à nidɓà. 6 Nì bìprǐsì bìkɛŋi bi yɔŋ bipɛ̀s bi silɓà, bi kal lɛ̄, i ta ɓē kundɛ̀ i hā gwɔ̄ i ŋkūu makèblà, inyǔlɛ̄ bi ye ǹsaa mācèl. 7 Nì ɓɔ ɓa hɛk peèk, ɓa sombol gwɔ wɔ̀m mmà dìɓɛ̀ɛ̀ i jùl ɓàhuu ɓā ɓoòt mû. 8 Jɔn wɔ̀m unu u nsèblana lɛ, Wɔ̀m macèl, lɛtɛ̀ɛ̀ nì bilɛ̂n. 9 Halā nyɛ̄n jàm li pōda nì m̀podôl Yèrèmià li yɔ̄n lɛ̄, ɓa biyɔ̀ŋ mom maâ ma bipɛ̀s bi silɓà, ndàmbà ì nu à bitèmbà, nyɛn ɓɔ̀n ɓa Isrǎɛ̀l ɓàhɔgi ɓa bitàmb; 10 Nì ɓɔ ɓa ti gwɔ inyùu wɔ̀m mmà dìɓɛ̀ɛ, kìkìi Ŋwɛ̌t à bikàl mɛ̂.
11 Yesù à tɛlɛp mbɔ̌m ŋgɔ̄miìn; nì ŋgɔmîn à ɓat nyɛ lɛ, Ɓàa ù yè Kiŋɛ Lòk Yudà? Yesù à t�mbhɛ nyɛ lɛ, Kìkìi ù mpɔ̄t. 12 Ndi ŋgèdà bìprǐsì bìkɛŋi nì mìmaŋ mi ɓôt ɓa ōm nyɛ̄ mìnsɔ̀hi, à tìmbhɛ ɓē jaàm. 13 Nì Pìlatò à ɓat nyɛ lɛ, Ɓàa ù nnɔ̄k ɓe ŋgàndàk mìnsɔ̀hi ì ɓa ŋōm wɛɛ̀? 14 À tìmbhɛ yāga ɓe nyɛ tɔ̀ ɓàŋga yada; halā à egēs ŋgɔmiìn kîyaga.
15 I ŋgèdà ŋgànd, ŋgɔmîn à ɓa ɓenà pemhɛnɛ limùt mùt mɔ̀k wàda, nu ɓa nsòmbòl. 16 Ɓa ɓā ɓa gweē ǹlom mùt mɔ̀k wàda, jòy jee lɛ Bàrabà. 17 Ɓa kɔ̀dɓa ɓǎŋ, Pìlatò à ɓat ɓɔ lɛ, Ǹjɛɛ nì nsòmbol lɛ mɛ pemhɛnɛ ɓèe? Hɛ Bàrabà, hɛ Yēsù nu à nsèblana lɛ, Krǐstò? 18 Inyǔlɛ̄ à ɓa yi lɛ̄ ɓa nliibana nyɛ inyùu tāmaà. 19 Ŋgèdà à ɓa à yìi yèènɛ mbagī, ŋwàà weē a lɛgɛ̄l nyɛ lɛ, Ù yɔ̀ŋɓa ɓaŋ bìɓa ni mùt à tee sēp nuù; inyǔlɛ̄ mɛ̀ ǹsɔn njɔnɔk lɛ̀n i kède ŋgàndàk mâm i ɛ̌ɛ̄m inyùù yeè. 20 Bìprǐsì bìkɛŋi nì mìmaŋ mi ɓôt ɓa nyɔŋg mamùt lɛ ɓa yagāl Bàrabà, ɓa nɔl Yēsù. 21 Ŋgɔmîn à timbhɛ ɓɔ lɛ, Ɓòt ɓana iɓaà, ɓa pemhɛnɛ ɓèè njɛɛ? Nì ɓɔ ɓa kal lɛ, Bàrabà. 22 Pìlatò à ɓat ɓɔ lɛ, Ndi mɛ ɓɔŋ lāa ni Yēsù, nu à nsèblana lɛ Krǐstò? Ɓɔɓasonā ɓa kaāl lɛ, A tomlana mbāsa. 23 Nyɛ ɓɔ lɛ, Inyǔkī, kinjɛ̄ jàm lìɓɛ à biɓɔ̀ŋ?
Nì ɓɔ ɓa lɔnd yaga makɛŋi ŋgìi, ɓa kal lɛ, A tomlana mbāsa. 24 Kìi Pìlatò à ǹtɛhɛ lɛ à ntūbus ha ɓe jaàm, ndigi lɛ̄ lìsànda li ŋkahal kwɔ̀, à yɔŋ malep, à sɔ mɔ̄ɔ mee bisū
bi limùt, à kal lɛ̄, mɛ̀ gwèe ɓē mɛ ǹsɔ̀hi ni màcèl ma mùt à tee sēp nunu; jàm linân lî. 25 Nì ɓòt ɓɔɓasonā ɓa timbhɛ lɛ, Màcèl mee ma ɓa ŋgìì yês, nì i ŋgìi ɓɔ̀n ɓes. 26 Nì nyɛ a pemhɛnɛ ɓɔ Bàrabà; à ɓep Yesù nì dìsòo, à ti ɓɔ nyɛ̄ lɛ a toōmlana mbāsa. 27 Nì sonda ŋgɔ̄miìn i jobna Yesù ndāp ŋgɔ̄miìn, i kɔt ŋgiìm yǎp ǹtoŋ. 28 Nì ɓɔ ɓa ɛŋgɛ̄l nyɛ, ɓa ha nyɛ mbɔ̄t kòyɓaga. 29 Ɓa hoo ntut bilɔ̀ɔ, ɓa ha nyɛ wɔ̄ ŋɔ̄, ɓa gwelēs nyɛ jǎy wɔ̀ɔ̀ wee waalōm; ɓa umul nyɛ màɓɔŋ, ɓa ndɛglɛ nyɛ, ɓa kal lɛ̄, Dì ǹyegā wɛɛ̀, À Kiŋɛ Lòk Yudà! 30 Ɓa colɛ nyɛ màtay, ɓa kwahal jay, ɓa ɓep nyɛ ŋɔ̄. 31 Ɓa mǎl ɓǎŋ ndɛ̄glɛ nyɛ, ɓa heā nyɛ mbɔ̄t, ɓa ha nyɛ mbɔ̄t yee ɓa kɛnā nyɛ i tòmòl nyɛ mbāsa.
32 Ɓa pām ɓǎŋ tān, ɓa tɛhɛ mût Kìrenè, jòy jee lɛ Simòn; ɓa heles nyɛ lɛ ɓa kihā, lɛ a ɓɛgɛ̄ɛ mbāsa yeē. 33 Ɓa pām ɓǎŋ hɔ̀ma à nsèblana lɛ Gòlgotà, halā à yè lɛ, Hɔ̀ma kēgee ŋɔ, 34 ɓa ti nyɛ sèŋa wây lɛ a nyɔ m̀pǒdnàgà nì njòŋlòo; à ǹnɔ̀ɔ̀dɛ ɓǎŋ yɔ̀, à cel nyɔ yɔɔ̀. 35 Ɓa mǎl ɓǎŋ kì tòmol nyɛ mbāsa, ɓa lɛŋ mbaām inyùu kàbnà mbɔt yee; lɛ ndi jàm li kèla nì m̀podôl li yɔn lɛ̄, Ɓa bikàbna biɛ̀ŋg gwɛ̂m, ɓa lɛŋna ki mbam inyùu mbɔ̄t yɛɛ̀m. 36 Nì ɓɔ ɓa yen haà, ɓa kahal tāt nyɛ. 37 Ɓa tilā nsɔ̀hi ɓa ōm nyɛ̄ ŋgìì yeē ŋ̀ɔ lɛ, YESÙ NUNU, KIŊƐ LÒK YUDÀ. 38 Ha kì nyɛn ɓòt ɓa ŋgadla iɓaà ɓa tòmlana nì nyɛ mbāsa, wàda wɔ̀ɔ̀ waalōm, nu kì u waaē. 39 Ɓòt ɓa ɓā tagɓɛ̀ ɓa noomàgà nyɛ, ɓa mɛgɛ̀k mìŋɔ, 40 ɓa kalàk lɛ, Wɛ̀ nu wɛ̀ɛ ù ŋòbos tempɛ̀l, ù oŋlàk kì yɔ̀ dilɔ̄ diaâ, tɔhɔl wɛ̀mɛ̀dɛ; iɓālɛ̄ ù yè Mǎn Nyāmbɛɛ̀, sǒs mbāsa. 41 Halā kì nyɛn yàk bìprǐsì bìkɛŋi nì ɓàyimbēn nì mìmaŋ mi ɓôt ɓa ndɛ̄glɛ nyɛ̄, ɓa kal lɛ, 42 À ɓe tɔhɔ̂l ɓapɛ; ndi i tɔ̄hɔɔ̀l nyɛmɛ̀dɛ, à nlà ɓee. Lɛ à yè Kiŋɛ Lòk Yudà, a sos nī mbāsa hanaànɔ, ndi di hemlɛ nyɛ̄. 43 À mɓōdol Nyambɛ ŋ̀ɛm; Nyambɛ ā soōŋ nī nyɛ hanaànɔ, iɓālɛ̄ à ntòŋ ni nyɛ̄; inyǔlɛ̄ à bikàl lɛ, Mɛ̀ yè Mǎn Nyāmbɛɛ̀. 44 Yàk ɓòt ɓa ŋgadla ɓa ɓā tòmlana lòŋnì nyɛ mbāsa ɓa ndɛglɛ ki nyɛ̄ halà.
45 Nì jǐbɛ̀ li kep hisī hyɔsonā ìɓòdòl kɔ̀sì ìpam ŋgɛ̄ŋ iaâ. 46 Jàm kìi ɓɔ̀ ŋgɛŋ iaâ Yesù à lɔnd makɛŋi, à kal lɛ, Elì, Elì, lama sabaktānì? Halā à yè lɛ, À Nyambɛ wɛ̀m, à Nyambɛ wɛ̀m, ù ŋ̀kenhɛnɛ ki mɛ̂? r 47 Ɓòt ɓàhɔgi mu ɓɛ̀t ɓa ɓā ɓa tee hà, ɓa nɔ̄k ɓǎŋ hālà, ɓa kal lɛ, Mùt nunu à nsèbel Elià. 48 Nì mùt wàp wadā a hɔɔ kɛ ŋ̄gwee, à yɔŋ tambēn, à yonos yɔ nì sèŋa wây, à sɔm yɔ kēk, à ti nyɛ lɛ a nyɔs 49 Ɓapɛ ɓa kal lɛ, Ŋwǎs lɛ̄; di tɛhɛ tɔ̀ɔ Èlià à nlɔ̀ i tɔ̄hɔɔ̀l nyɛ. [Nûmpɛ kî à yɔŋ likɔ̀ŋ, à om nyɛ mbày; màlep nì màcèl bi pam.] 50 Nì Yesù à kondɛ̄ lɔnd makɛŋi, à ŋ̀ŋwahba mbuu wee. 51 Ndi nǔnkì, lìɓàdò li tempɛ̀l li keni bipɛ̀s biɓaà ìɓòdòl i ŋgìì ìpam ī sī; nì hìsi hi kahal nyɛ̀ŋg, ŋgɔ̀k i ɓoâk; 52 sɔ̀ŋ i yîblàgà; ŋgàndàk manyùù ma ɓapūbhaga ɓa ɓā ɓā hīlɔ̄ ma tuùglànà; 53 ɓa pām ɓǎŋ sɔ̀ŋ i mbūs lìtùgɛ̀ jee, ɓa jop ŋkɔ̀ŋ m̀pubhaga, ɓa pemel ŋgandàk ɓòt. 54 Ŋ̀ànɛ̀ mbogôl sondâ, nì ɓa nyɛ̄ nì ɓɔ ɓa ɓā
tat Yēsù, ɓa tɛ̄hɛ hìsi hi nyɛ̀ŋg, nì màm ma ɓòŋa, ɓa kɔn wɔŋi kiìyaga, ɓa kal lɛ, Mùt nunu à ɓak tɔy Man Nyāmbɛɛ̀. 55 Ŋgàndàk ɓòdàa ì ì ɓa nɔ̂ŋ nyɛ ìɓòdòl i Gàlìleà, ì gwèèlàk nyɛ, ɓa ɓā ɓa tee nyɔ̀ɔ nɔ̄nɔk, ɓa ɓêŋgɛ̀gɛ̀; 56 i kède yap nyɛn Màrià Màgdàlenà à ɓanɛ, nì Màrià nyǎŋ Yàkobò nì Yosɛ̀f, nì nyǎŋ ɓɔ̀n ɓa Sebèdeò.
57 Kòkoa i kwɔ̀ɔ ɓǎŋ, ŋ̀gwàŋ mût u Arìmàtià u lɔ̂, jòy jee lɛ Yosɛ̀f, nu à ɓa kì ǹnigîl Yesù. 58 Nì nyɛ à kɛ yāk Pìlatò, à yet nyɛ mìm Yesù. Pìlatò à kal lɛ ɓa ti nyɛ̄ wɔ̄. 59 Nì Yosɛ̀f à yɔŋ miìm, à hoo wɔ pūba mbɔŋ, 60 à niŋī wɔ sɔ̀ŋ yɔ̀ndɔ, ì à pòòŋgɛnɛ nyɛ̄mɛ̀dɛ ŋgɔ̀k; à ɓiiŋgaha sɔsɔ̄ ŋgɔ̀k ŋwɛ̀mɛl sɔ̂ŋ, à kɛ̂. 61 Màrià Màgdàlenà à ɓa hà, nì Màrià nûmpɛ, ɓa ɓā ɓa yiī mbɔ̀mbɔm sɔ̀ŋ.
62 Kɛl ì ɓa nɔ̂ŋ hâ, ì ì ɓa kɛ̄l mbūs Ŋgòòbà, bìprǐsì bìkɛŋi nì Fàrisày ɓa kɔdɓa yak Pìlatò, ɓa kal lɛ, 63 À ŋwɛt, dì ǹyik hɔŋɔ̂l lɛ ńyùmùs ɓòt nû, ŋgèdà à ɓak à yìi, à kàlàk lɛ, Mbūs dìlɔ diaâ mɛ̀ gatùgɛ. 64 Jɔn kǎl nī lɛ ɓa tibil tāt sɔɔ̀ŋ lɛtɛ̀ɛ̀ nì kɛl ì ǹyonos iaâ, ɓànigîl ɓee ɓa tiga lɛ ɓa lɔ jūū, ɓa nip nyɛ, ndi ɓa kal lɛ, À ǹtugɛ̄ i kède ɓàwɔga; ndi bìyòmòk bi nsōk bi lɔɔ̄ bī bisu. 65 Pìlatò à kal ɓɔ lɛ, Nì gwèe ǹtoŋ ɓatat; kɛ̀na, tiblana yāga tat yɔ kìkìi nì nlà.
66 Halā nī nyɛn ɓa kɛ̀ɛ lòŋnì ǹtoŋ ɓatat, ɓa ɓɔŋ lɛ sɔ̀ŋ i teda lɔ̄ŋgɛɛ̀, ɓa edɛ ɓendel ŋgɔ̀k.

Màteò
28

1 Ŋgwà nɔ̂y u lɔ̀ɔ ɓǎŋ lɛ̄ u ntāgɓɛ̀, kìi kɛ̄l bìsu ì sɔndi ì ŋ̀kahal yɛ̄, Màrià Màgdàlenà ɓɔnà Marīà nûmpɛ ɓa lɔ ī ɓèŋgɛ̀ sɔ̀ŋ. 2 Ndi nǔnkì, hìsi hi nyɛŋg ŋgandàk, inyǔlɛ̄ aŋgɛ̀l Ŋwɛ̌t ì lǒl ŋgìi, ì sôs, ì ɓiiŋgaha ŋgɔ̂k i nēhi ŋwɛ̀mɛl u sɔ̂ŋ, ì yen ŋgìì yeè. 3 Bìnɛnnɛ gwee bi ɓā kìkìi ŋwɛ̀gŋwɛ̀k, mbɔt yeē kiì ì pobôk kìkìi pɛ̄m. 4 Ɓàtat ɓa sɛhla inyùu wɔ̀ŋi ɓa ɓā kɔɔ̀n yɔ̀, ɓa yilā kìkìi mìm. 5 Nì aŋgɛ̀l ì yɔŋ
hɔp, ì kal ɓodàà lɛ, Nì kɔ̀n ɓaŋ wɔ̀ŋi; inyǔlɛ̄ mɛ̀ ńyī lɛ nì ńyēŋ Yesù nu à bitòmlana mbāsa. 6 À tà ɓe hana; inyǔlɛ̄ à ǹtugɛ̀, kìkìi à bikàl. Lɔ̀na, nùna hɔ̀ma Ŋwɛ̌t à ɓak à nìŋnɛ. 7 Ndi palnana kɛ̀, ni kal ɓànigîl ɓee lɛ, À ǹtugɛ̄ i kède ɓàwɔga; ndi nùnakì, à mɓòk ɓee bisū i Gàlìleà; nyɔ̀ɔ nyɛ̄n nì gatēhel nyɛ; nùnakì, mɛ̀ m̀mal kaāl ɓee. 8 Nì ɓɔ ɓa hɔɔ nyɔdi sɔ̀ŋ, nì wɔ̀ŋi nì màsee màkɛŋi, ɓa kɛ ŋ̄gwee i āŋlɛ̀ ɓànigîl ɓee halà. 9 Ndi ki ɓa ye njɛ̀l i kɛ̀ aŋlɛ̀ ɓànigîl ɓee, Nǔnkì, Yesù à ɓɔmā ɓɔ, à kal lɛ, Mɛ̀ ǹyegā ɓee. Nì ɓɔ ɓa lɔ̂, ɓa gwɛl makòò mee, ɓa ɓeges nyɛ. 10 Nì Yesù à kal ɓɔ lɛ, Nì kɔ̀n ɓaŋ wɔ̀ŋi; kɛ̀na, kàla lògtatā lɛ̄ ɓa kɛɛ̄ Gàlìleà, nyɔ̀ɔ nyɛ̄n ɓa gatēhel mɛɛ̀. 11 Ɓa ɓā kɛ ɓǎŋ, nǔnkì, ɓàhɔgi mu ntōŋ ɓatat ɓa lɔɔ̄ ŋkɔ̀ŋ, ɓa aŋlɛ biprǐsì bìkɛŋi mâm mɔmasonā ma ɓòŋa. 12 Ɓa kɔ̀dɓa ɓǎŋ, ɓɔ nì mìmaŋ mi ɓôt, ɓa hɛk peèk, ɓa ti sonda ŋgàndàk mɔ̀ni, 13 ɓa kal lɛ, Ɓèe kàla lɛ̄, Ɓànigîl ɓee ɓɔn ɓa nlɔ jūū, ɓa nip nyɛ, ɓès hilɔ̄. 14 Iɓālɛ̄ jàm lini li mpam maō ma ŋgɔmîn, nì tòŋ ɓâŋ; dì gakwèles nyɛ. 15 Nì ɓɔ ɓa yɔŋ mɔnī, ɓa ɓɔŋ kìkìì ɓa nīiga ɓɔ̄; ndi lìpodol lini li càma ī kède Lòk Yudà lɛtɛ̀ɛ̀ nì lɛ̀n. 16 Ndi jòm li ɓanigîl mbòk yàda ɓa kɛ Gàlìleà nyɔ̀ɔ hīkòa Yēsù à kǎl ɓɔ̄. 17 Ɓa tɛ̄hɛ ɓǎŋ nyɛ̄, ɓa ɓeges nyɛ, ndi ɓàhɔgi ɓa pêndgà. 18 Nì Yesù à kogɛ ɓɔ ɓɛ̀bɛ̀ɛ̀, à kal ɓɔ lɛ, Ŋgùy yɔ̀sonā ŋgìì nì hisī ì ǹtina mɛ̂. 19 Jɔn kɛ̀nana, yìlhana bìlɔ̀ŋ gwɔbisonā ɓànigîl, nì sòblɛ̀gɛ̀ ɓɔ i jòy li Tatà, nì li Man, nì li Mbuu M̀pubi; 20 nì niigàgà ɓɔ i tēedà màm mɔmasonā mɛ̀ bikàl ɓee. Ndi nùnakì, mɛ̀ yè nì ɓèe dìlɔ cɔdisonā ì pam līsūk li hisi.
	
	
Markò
1

1 Bìɓèe bi Miŋaŋ Mìnlam mi Yesù Krǐstò, 2 [Mǎn Nyāmbɛɛ̀] Kìkìì i ye ǹtǐlɓàgà nì ɓàpodôl lɛ, Nǔnkì, mɛ̀ ŋɔ̄m muùt wɛ̀m ŋwìn bisū gwɔŋ, nyɛn à gatībil njɛɛ̄l yɔɔ̀ŋ.
3 Kiŋ ì nu à nlɔ̄nd ŋɔ̀ŋ lɛ, Sɛ̀ndlana njɛ̌l Ŋwɛ̌t, Tiblana dìnjɛ̀la cee. t 4 Yòhanɛ̀s à pam, à sòblɛ̀gɛ̀ i ŋɔ̀ŋ, à aŋlàk lìsòblɛ̀ li hyɛ̂lŋɛm inyùu ŋwèhèl biɓeba. 5 Mbɔk Yùdeà yɔ̀sonā nì ɓòt ɓa Yerūsàlɛ̀m ɓɔɓasonā ɓa ɓā kɛ nyɛ̄nī, ɓa sôblàgà nì nyɛ i lɔ̌m Yɔ̄rdàn, ɓa pahlàk bìɓeba gwap. 6 Yòhanɛ̀s à ɓa haba mbɔ̄t màhùù ma kame᷆l lòŋnì ŋgoli kògòò nugā i ɓòbôk yee, à jɛ̂k ɓàkòlò nì wèy bikay. 7 À ɓa aŋâl, à kàlàk lɛ, Mùt à nlɔ̀ mɛ mbūs nyɛn à nlɔ̀ɔ̀ mɛ ŋgùy, mɛ̀ kòli ɓē mɛ ōop i hɔ̀hɔ̀l dìkòò cee di bitamb. 8 Mɛ̀ mɛ̀ nsòblɛ ɓee nì màlep, ndi nyɛ à gasòblɛ ɓee nì Mbuu M̀pubi.
9 Dilɔ̄ di cɔ̄n Yēsù à lǒl Nǎsàrèt i Gàlìleà, à soblana ni Yòhanɛ̀s i Yɔ̄rdàn. 10 Ha bītēebīloŋi yaga manyɔ̄dnɛ mee lēp, à tɛhɛ ŋgiī ì ǹyîblà, Mbuu à sòhòk i ŋgìì yeē kìkìi hìɓɛ̀ŋ; 11 nì kiŋ ì lol ŋgìì lɛ, Ù yè Màn wɛ̂m nu gwēhaà, ù nlēmel mɛɛ̀. 
12 Nì Mbuu à hɔɔ tindɛ nyɛ i ŋɔ̀ŋ. 13 À yen i ŋɔ̀ŋ mòm mana mā dilɔ, à nɔdana ni Sāatàn; à ɓa nyɛ̄ nì bìnùga bi bikay; aŋgɛ̀l kì i gwêlàk nyɛ.
14 Yòhanɛ̀s à gwèla ɓǎŋ, Yesù à kɛ Gàlìleà, à aŋlàk Mìŋaŋ Mìnlam mi anɛ̀ Nyambɛ̂, 15 à kàlàk lɛ, Ŋgèdà ì ŋ̀kɔlà, ànɛ̀ Nyambɛ ī gweē nì mɔ̀ɔ; hyɛ̀la mìŋɛm, hemlana Mìŋaŋ Mìnlam.
16 À ɓa tagɓɛ̀ ɓǎŋ ŋgwāŋ lɔɔ̄m Gàlìleà, à tɛhɛ Simòn ɓɔnà manyaŋ lɛ Àndrěà ɓa lɛŋɛ̀k mbunja lɔ̀m; inyǔlɛ̄ ɓa ɓā
ɓàyeŋ cɔ̀bi. 17 Nì Yesù à kal ɓɔ lɛ, Nɔ̀ŋa mɛ̀, mɛ̀ gayìlha ɓee ɓàyeŋ ɓòt. 18 Nì ɓɔ ɓa ŋwas mbunja bitēebīloŋi, ɓa nɔŋ nyɛ. 19 À kòògɛ ɓǎŋ bīsū ndeèk, à tɛhɛ Yakōbò, mǎn Sèbèdeò, ɓɔ mànyaŋ Yohānɛ̀s, yàk ɓɔ ɓa ɓā mòŋgo, ɓa tiblàk mbunja. 20 Nì nyɛ à hɔɔ sebēl ɓɔ; nì ɓɔ ɓa yek isāŋ Sebèdeò, nyɛ nì ɓàɓɔ̀ŋǹsɔn, ɓa nɔŋ nyɛ.
21 Nì ɓɔ ɓa kɛ Kàpɛrnāùm; à hɔɔ jop ndāp mītìn i ŋgwà nɔ̂y, à kahal nīigà. 22 Ɓa hɛl inyùu màeba mee, inyǔlɛ̄ à ɓa niigà ɓɔ kìkìi ŋwɛ̌t, hà kìkìi ɓàyimbēn ɓee. 23 Mùt wàda à hɔɔ nɛnɛ mu ndāp yaāp mītìn à ɓâk à gwèe mbūu nyɛgā; à lɔnd, à kal lɛ, 24 À Yesù, mùt Nǎsàrèt, nì ɓěs nì wɛ̀ kii? Ɓàa ù ǹlɔ ī cē ɓěs? Mɛ̀ ńyī wɛɛ̀, ù yè Nûmpubi nu Nyāmbɛɛ̀. 25 Nì Yesù à kond wɔ, à kal lɛ, Mɔm ŋwɛ̀ɛ, nyɔdi nyɛ̄nī. 26 Nì mbuu nyɛgā u sogos nyɛ, u lɔnd makɛŋi, u nyɔdi nyɛ̄nī. 27 Nì ɓɔɓasonā ɓa ɛgɛ̀p, ɓa kahal ɓàdna lɛ, Lana wɛ̀ɛ lāa? Màeba ma yɔndɔ! Tɔ̀ mìmbuu mi nyɛgā yaā à ŋènel kìkìi ŋwɛ̌t, mi noglàk nyɛ. 28 Nì ŋgàn yeē ì hɔɔ kɛ hī hɔma mbɔ̄k Gàlìleà yɔ̀sonā. 29 Ɓa nyɔ̄di ɓǎŋ ndāp mītìn, ɓɔnà Yàkobò nì Yòhanɛ̀s, ɓa hɔɔ kɛ ndāp Sīmòn ɓɔ Àndrěà. 30 Nyògol Sīmòn à ɓa à nìŋi, nyùu ì ɓâk ì gwèe nyɛ̄; ɓa hɔɔ aŋlɛ Yesù inyùù yeè; 31 nì nyɛ à kôgɛ̀, à gwɛl nyɛ wɔ̀ɔ, à tee nyɛ; lìhɛp li mal nyɛ, à kahal gwèlel ɓɔ.
32 Kòkoa i kwɔ̀ɔ ɓǎŋ, jɔ̀p li ma jo᷆p, ɓa lɔnā nyɛ ɓɔ̄ɓasonā ɓa ɓā kɔɔ̀n, nì ɓa mimbuu mìmɓɛ. 33 Nì ŋ̀kɔ̀ŋ wɔnso ū kɔɔ̄dɓa ŋwɛ̀mɛl. 34 Nì nyɛ à melēs ŋgandàk ɓòt ì ì ɓa kɔ̂n ndòŋ nì ndòŋ makɔ̀n, à pemes ki ŋgàndàk mimbuu mìmɓɛ; à ŋwǎs ɓē mimbuu mìmɓɛ lɛ mi pɔt, inyǔlɛ̄ mi ɓā yi nyɛ̄ lɛ à yè Krǐstò.
35 À nyɔdi ni màyɛ ma kɛl, à kɛ hɔ̀ma ŋ̀ɔ̀ŋ, à sɔɔhɛ nyɔɔ̀.
36 Simòn nì ɓa ɓā ɓā lòŋnì nyɛ ɓa nɔŋ nyɛ, 37 nì ɓɔ ɓa tɛhɛ nyɛ, ɓa kal nyɛ lɛ, Ɓòt ɓɔɓasonā ɓa ńyēŋ wɛɛ̀. 38 Nì nyɛ à kal ɓɔ lɛ, Ɓòga ɓès di kɛnɛ̄k mīnkɔ̀ŋ mìmpɛ mi ɓemī, lɛ yàk nyɔ̀ɔ̂ mɛ aŋal; inyǔlɛ̄ jàm lini jɔn mɛ̀ bilòl. 39 Nì nyɛ à kɛ māndāp map ma mitìn Gàlìleà yɔ̀sonā, à aŋlàk, à pemhàk mìmbuu mìmɓɛ. 40 Mùt lò wàda à lɔ ī nyɛ̄nī, à yɛmhɛ nyɛ, à umul nyɛ màɓɔŋ, à kal nyɛ lɛ, Iɓālɛ̄ ù ŋ̀kêmhɛ̀, ù yè lɛ ù pubus mɛ̂. 41 Nì ŋgɔɔ ì gwɛl Yesù, à sambal wɔɔ wee, à tis nyɛ, à kal lɛ, Mɛ̀ ŋ̀kêmhɛ̀, pop. 42 Ndi kìi à pɔt ndīgi hālà, nì lò i mal nyɛ bitēebīloŋi, à pop. 43 Nì nyɛ à tibil yaga ɓehɛ nyɛ, à hɔɔ pemes nyɛ, à kal nyɛ lɛ, 44 Ù yihgɛ̀ ni lɛ ù aŋlɛ ɓaŋ mùt nyɛkǐnyɛ̄; ndi kɛ̀ eba wɛ̀mɛ̀dɛ prǐsì, u ti kì inyùu pūbhà yɔŋ gwɔ̌m Mōsè à tee i ɓā ɓɔ̄ mbògi. v 45 Ndi à pam ɓǎŋ, à kahal yaga āŋaàl, à camāl jàm lî; kàyèlɛ Yesù à ɓa la hā ɓe joōp ŋkɔ̀ŋ mɓàmba, à yenɛ ndigi mɓàmba mbɔk; mbɔk yɔ̀sonā ì lɔ̀k i nyɛ̄nī.

Markò
2

1 I mbūs ndèk dilɔ à jop Kàpɛrnāùm, nì ɓòt ɓa nogda lɛ à yè hâ. 2 Nì ŋgàndàk ì kɔ̂dɓà kàyèlɛ pola ì ɓa ha ɓee, tɔ̀ i ŋwɛ̀mɛl yaga; nì nyɛ à aŋlɛ ɓɔ ɓàŋga. 3 Ɓa lɔ̂, ɓa lɔnā
nyɛ ŋ̀ǎmbgɛ̀ mût, ɓòt ɓanâ ɓa ɓega nyɛ̄. 4 Ndi kìì ɓa nla ɓē koōgɛ nyɛ ɓɛ̀bɛ̀ɛ̀ inyùu lìmùt, ɓa kodōl ńyòl ha pɛ̀s à ɓanɛ; ɓa kǎt ɓǎŋ wɔ̄, ɓa suhūs tak i ŋ̀ǎmbgɛ̀ mût u ɓā u niīŋnɛ. 5 Nì Yesù à tɛhɛ hemlɛ̀ yap, à kal ŋǎmbgɛ̀ mût lɛ, À man wɛ̀m, bìɓeba gwɔŋ bi ŋwêhlànà. 6 Ɓàyimbēn ɓàhɔgi ɓa ɓā ɓa yiī hà, ɓa hɛgɛ̀k miŋɛ̄m ŋwap lɛ, 7 Inyǔkī mùt nunu à mpōdol halà. À ŋòbos Nyambɛ jǒy. Ǹjɛɛ à nlà ŋwehēl biɓeba hàndugi Nyambɛ nyɛ̄tāma? 8 Ndi kìi Yēsù à ǹhɔɔ yi i mbūu wee lɛ ɓa nhɛ̀k ndôŋ pèk i kède yâp, à kal ɓɔ lɛ, Inyǔkī nì nhègda mâm mana miŋɛ̄m minaàn? 9 Kii i ye ǹtɔ̀mba, hɛ ī kàl ŋ̀ǎmbgɛ̀ mût lɛ, Bìɓeba gwɔŋ bi ŋwêhlànà; hɛ lɛ̄, Tɛlɛp, ɓada tāk yɔŋ kɛ̀nɛk? 10 Ndi lɛ ni yi lɛ̄ Mǎn mùt à gwèe ŋgùy hana hisī i ŋwèhèl bìɓeba [à kal ŋǎmbgɛ̀ mût lɛ], 11 Mɛ̀ ŋkàl wɛ lɛ̄, Tɛlɛp, ɓada tāk yɔŋ, kɛ̀nɛk ndāp yɔɔ̀ŋ. 12 Nì nyɛ à tɛlɛ̂p, à hɔɔ ɓada tak yee, à kɛ̂, ɓòt ɓɔɓasonā ɓa tɛhgɛ̀; kàyèlɛ ɓɔɓasonā ɓa hɛɛ̀l, ɓa ɓeges Nyambɛ̂, ɓa kal lɛ, Dì ǹtɛhgɛ̀ ɓe ndòŋ jàm ìni kɛlkǐkɛ̄l.
13 Nì nyɛ à kɛ kī ŋgwāŋ lɔɔ̀m; lìmùt jɔlisonā li lɔ nyɛ̄nī, nì nyɛ à niiga ɓɔ. 14 À ɓa tagɓɛ̀ ɓǎŋ, à tɛhɛ Levì, mǎn Àlfeò, à yìi hɔ̀ma ɓa ntīnɛ taàs, à kal nyɛ̄ lɛ, Nɔ̌ŋ mɛ̀. Nì nyɛ à tɛlɛ̂p, à ǹnɔŋ nyɛ. 15 I lēŋa lɛ̄, kìi à ǹyen ndāp Lēvì i jɛ̄, ŋgàndàk ɓakɔ̀dtâs nì ɓàɓɔ̀ŋɓeba ɓa yen hisī loòŋnì Yesù nyɛ nì ɓànigîl ɓee; inyǔlɛ̄ ɓòt ɓa ɓā ŋgàndàk, ɓa ɓā nɔɔ̀ŋ kì nyɛ. 16 Ɓàyimbēn mu Fàrisày ɓa tɛ̄hɛ ɓǎŋ lɛ̄ à njēla nyɛ nì ɓàɓɔ̀ŋɓeba nì ɓàkɔ̀dtâs, ɓa kal ɓanigiìl ɓee lɛ, Ɓàà ndi halà wɛ̀ɛ lāa, à njēla, à nyolgà nyɛ nì ɓàkɔ̀dtâs nì ɓàɓɔ̀ŋɓeba? 17 Yesù à nɔk ɓǎŋ hālà, à kal ɓɔ lɛ, Ɓòt ɓa ye mbōo ɓa ńyēŋ ɓe ŋgaŋgàŋ, ndik ɓā ɓā ŋkɔ̀n; mɛ̀ bilɔ̀ ɓe mɛ ī sèbèl ɓòt ɓa tee sēp, ndik ɓàɓɔ̀ŋɓeba i hyɛ̀lŋɛm. 18 Ɓànigîl ɓa Yohānɛ̀s nì Fàrisày ɓa ɓā soga jɛ̄; ɓa lɔ̂, ɓa kal nyɛ̄ lɛ, Inyǔkī ɓànigîl ɓa Yohānɛ̀s nì ɓànigîl ɓa Farīsày ɓa nsōga jɛ, ndi ɓànigîl ɓɔŋ ɓa soga ɓe jɛ? 19 Nì Yesù à kal ɓɔ lɛ, Ɓàa màwanda ma mɓiimùdàà ma nsōga jɛ i ŋgèdà m̀ɓiimùdàa à ŋgi yiī lòŋnì ɓɔ? I ŋgèdà m̀ɓiimùdàa à ŋgi yiī lòŋnì ɓɔ, ɓa ta ɓē lɛ ɓa soga jɛ. 20 Dìlɔ di galɔ̀ɔ ŋgèdà ɓa gahèa mɓiimùdàà i ɓɔ̄nī, yɔ̀kɛl nyɛn ɓa gasōga jɛ.
21 Mùt à ŋkòŋoo ɓe pɛ̂s liɓàdò i yɔndɔ nlòmbi mbɔt; i tiga lɛ pɛ̀s liɓàdò i ɓāk lɛ i lo lītuba i nimbīl wɔ, ndi lìtuba li kondɛ̄ yaā kɛŋɛɛ̀p. 22 Tɔ̀ mùt nyɛkǐnyɛ̄ à nhā ɓe waày yɔ̀ndɔ biùnha bi diɓoy di bikòp di wây, wây ì tiga lɛ ì ɓɔl diɓoy, ì obì, yàk bìkòp kì; ndi ɓa nhā waày yɔ̀ndɔ mu dīɓōy di yɔndɔ. 23 I lēŋa lɛ̄, à ɓa loò i ŋwɔ̀m mi konflawà w i ŋgwà nɔ̂y; ɓànigîl ɓee ɓa ɓā ɓa tagɓɛ̀gɛ̀, ɓa kahal sāa konflaāwà. 24 Nì Fàrisày ɓa kal nyɛ lɛ, Nǔnkì, inyǔkī ɓa mɓɔ̌ŋ jàm li ta ɓē kundɛ̀ i ɓɔ̀ŋ i ŋgwà nɔ̂y? 25 Nì nyɛ à kal ɓɔ lɛ, Ɓàa nì ŋ̀aŋâk ɓe jàm Davìd à ɓɔ̌ŋ ŋgèdà à helel, njàl ì ɓâk ì gwèe nyɛ̄, nyɛ nì ɓòt ɓa ɓā lòŋnì nyɛ? 26 Kìkìi à jǒp ndāp Nyāmbɛ ŋgèdà Àbìatàr à ɓanɛ prǐsì kɛŋi, à jɛ bikɔ̀ga bi ntēga mbɔ̌m Nyāmbɛɛ̀, bi bī ɓā ɓē muùt kùndɛ̀ i jɛ̄, ndik bìprǐsì gwɔtāma, à ti ki ɓòt ɓa ɓā lòŋnì nyɛ? x 27 Nì nyɛ à kal ɓɔ lɛ, Ŋgwà nɔ̂y u hègna īnyùu mùt, ndi hà mùt ɓe inyùu ŋgwà nɔ̂y; 28 jɔn Mǎn mùt à yènɛ̀ ŋwɛ̀t ŋgwa nɔ᷆y.


Markò
3

1 Nì nyɛ à jop ki ndāp mītìn; mùt wàda à ɓa mù, à ɓa à gwèe hìweha wɔɔ. 2 Ɓa ɓā ɓeŋgɛ̀ nyɛ lɛ tɔ̀ɔ à mmèles nyɛ
ŋgwà nɔ̂y; lɛ ndi ɓa om nyɛ̄ ǹsɔ̀hi. 3 Nì nyɛ à kal muùt hìweha wɔɔ lɛ, Tɛlɛp hā ŋɛ̄mkède. 4 Nì nyɛ à kal ɓɔ lɛ, Ki i ye kùndɛ̀ i ɓɔ̀ŋ ŋgwà nɔ̂y, hɛ lɔ̄ŋgɛɛ̀, hɛ ɓēba? Hɛ nìŋìs, hɛ nɔ̄l? Nì ɓɔ ɓa mɔm ŋwɛɛ̀. 5 Nì nyɛ à hyumhɛ ɓɔ mǐs, à unup inyùu bìlèdha gwap bi miŋɛm, à kal mùt nu lɛ̄, Sambal wɔ̀ɔ̀ wɔŋ. Nì nyɛ à sambal wɔ; wɔ̀ɔ̀ wee kî u temb mboo kìkìi ūmpɛ. 6 Nì Fàrisày ɓa pam ɓa hɔɔ hɛk peèk ɓɔ nì Lòk Herōdè lɛlaa ɓa kolī nɔ̄l nyɛ.
7 Yesù à nyɔdi nyɛ nì ɓànigîl ɓee, ɓa kɛ lɔ̀m; lìmùt li ɓôt lìkɛŋi li nɔŋ nyɛ, li lol Gàlìleà, nì Yùdeà, 8 nì Yèrusàlɛ̀m, nì Idùneà, nì uu ŋwìì Yɔrdàn, nì pɛ̀s Tîr nì Sidòn, lìmùt lìkɛŋi yaga, kìì li nɔk màm màkɛŋi à ɓa ɓɔ̂ŋ, li lɔ ī nyɛ̄nī. 9 Nì nyɛ à kal ɓanigiìl ɓee lɛ mòŋgo ǹtidigi u ɓɛm nyɛ inyùu lìmùt, lɛ li tiga lɛ li hyam nyɛ; 10 inyǔlɛ̄ à ɓe melès ŋgàndàk; jɔn ɓòt ɓa makɔ̀n màɓɛ ɓɔɓasonā ɓa kōba nyɛ̄ nyùù lɛ ɓa tis nyɛ̄. 11 Tɔ̀ kinjɛ̄ ŋgèdà mìmbuu mi nyɛgā mi ntɛhɛ nyɛ, mi ŋkwɔ̀ bisū gwee, mi lɔnd, mi kal lɛ̄, Ù yè Mǎn Nyāmbɛɛ̀. 12 Ndi à tibil ɓehɛ ŋwɔ, lɛ mi āŋal ɓaāŋ nyɛ̄.
13 Nì nyɛ à ɓɛt hikòa, à sebēl ɓa nyɛ̄mɛ̀dɛ à ɓa sombòl; nì ɓɔ ɓa lɔɔ̄ nyɛ̄nī. 14 Nì nyɛ à tee jom nì iɓaà, lɛ ɓa ɓa lòŋnì nyɛ, nì lɛ a ɔm ɓɔ̄ i āŋaàl, 15 nì i ɓāna ŋgùy i mèlès màkɔ̀n nì i pēmeès mìmbuu mìmɓɛ. 16 Jǒm nì iɓaà li à tee, jɔ līni lɛ, Simòn, nu à ɔ̀ɔ lɛ̄ Petrò; 17 Yàkobò mǎn Sèbèdeò, nì Yòhanɛ̀s mànyaŋ Yàkobò, ɓɔn à ɔ̀ɔ jòy lɛ Bòànɛrgè, halā yè lɛ, Ɓɔ̀n ɓa mbambàt; 18 Àndrěà, Fìlipò, Bàrtòlòmeò, Màteò, Tomàs, Yàkobò mǎn Àlfeò, Tàdeò, Simòn mùt Kanà, 19 nì Yudà Iskàriòt, nu à liibana nyɛ̄.
20 Nì nyɛ à jop ndāp. Nì lìmùt li kɔ̂dɓà kì, kàyèlɛ ɓa la ɓē tɔ jɛ̄. 21 Màwanda mee ma nɔ̄k ɓǎŋ hālà, ma kɛ gwɛ̀l nyɛ; inyǔlɛ̄ ɓa kǎl lɛ, À ŋ̀kond njêk. 22 Nì ɓàyimbēn ɓa soòs, ɓa lolàk Yèrusàlɛ̀m, ɓa kal lɛ, À gwèe Bēelsebùl, nì lɛ, Nì ŋgùy ŋ̀ànɛ̀ mìmbuu mìmɓɛ nyɛn à mpēmhɛnɛ mimbuu mìmɓɛ. 23 Nì nyɛ à sebēl ɓɔ, à kenɛ̄ ɓɔ ŋgèn, nyɛ ɓɔ lɛ, Saatàn à mpēmes la Saatàn? 24 Iɓālɛ̄ ànɛ̀ i mɓagla i kɔ̀lɓà yɔmɛ̀dɛ, wɛ̀ɛ ànɛ̀ i ī nlà ɓe tɛlɛ̂p. 25 Iɓālɛ̄ ndāp ì mɓagla i kɔ̀lɓà yɔ̀mɛ̀dɛ, wɛ̀ɛ ndāp ì ì galà ɓe tɛlɛ̂p. 26 Iɓālɛ̄ Saatàn à ǹtɛlɛp ni i kɔ̀lɓà nyɛmɛ̀dɛ, à ɓaglà kì, wɛ̀ɛ à nlà ɓe tɛlɛ̂p, ndi à mmàlɓà. 27 Mùt à nlà ɓe tɔ jòp ndāp m̀pemba mût i sà gwɔ̀m gwee, nyɛ ŋgì ɓòk ndugi kaŋ mpēmba muùt û, ndi tɔ̀ lɛ à nsà ndap yeè. 28 Hɔ̀dɔ mɛ̀ nhɔ̄mb ɓee lɛ, Bìɓeba gwɔbisonā bi gaŋwèhlana ɓɔn ɓa ɓôt, nì tɔ̀ kinjɛ̄ òbòs ɓa ŋòbos Nyambɛ jǒy; 29 ndi tɔ̀njɛɛ à gaòbos Mbuu M̀pubi jǒy à gaɓāna ɓe ŋwehèl kɛlkǐkɛ̄l, ndi lìɓua li ɓeba li ɓɔgā li gaɓā nyɛ ɓɛ̀bɛ̀ɛ̀; 30 inyǔlɛ̄ ɓa kǎl lɛ̄, À gwèe mbūu nyɛgā. 31 Hanyɛ̄n nyǎŋ nì lògnyâŋ ɓa lɔ̀ɔ, ɓa tɛlɛp i tān, ɓa ɔm i sèbèl nyɛ. 32 Lìmùt li ɓôt li ɓā li yiī li keŋa nyɛ, li kal nyɛ lɛ, Nǔnkì, nyùŋ nì lògnyuŋ ɓa ye tān, ɓa ńyēŋ wɛɛ̀. 33 Nì nyɛ à t�mbhɛ ɓɔ lɛ, Îni nì lògkeē lɛ ɓɔ̀njɛɛ? 34 Nì nyɛ à hyumus mis ŋgìi ɓòt ɓa ɓā ɓa yiī, ɓa keŋa nyɛ, à kal lɛ, Nùnakì îni nì lògkeē! 35 Inyǔlɛ̄ tɔ̀njɛɛ à mɓɔ̀ŋ sombòl Nyambɛ̂, nyɛn à yè mǎnkēē nu mùùnlom nì nu mùdàa, nì îni kî.

Markò 
4

1 Nì nyɛ à kahal ki nīiga ɓoòt ŋgwāŋ lɔɔ̀m. Nì lìmùt li ɓôt lìkɛŋkɛŋi li kɔdɓa bisū gwee, jɔn à jǒp mòŋgo, à yen lɔ̀m; lìmùt jɔlisonā li ɓaàk ŋgwāŋ lɔɔ̀m. 2 Nì nyɛ à niigana ɓɔ ŋgàndàk màm i ŋgèn, à kal ɓɔ mu māeba mee lɛ, 3 Ɛmblana nī: Ŋ̀ŋwàs mboo à kɛ̀ɛ ī ŋwàs mboo. 4 Ndi i lēŋa lɛ̄, à ɓa ŋwâs ɓǎŋ mbōo, jògà li kwɔ njɛ̀l, dìnùni di lɔ̂, di sɔbɔl yɔ̂. 5 Jògà li kwel hɔ̀ma ŋgɔ̀k, hɛ̌t bìtèk bi ɓā ɓē ŋgandàk; ì hɔɔ ɔ̂, inyǔlɛ̄ bìtèk bi ɓā ɓē ŋgandàk; 6 jɔ̀p li pām ɓǎŋ, ì ɓômɓà, ì yuyì, inyǔlɛ̄ ì ɓa ɓē ì gwèe mìŋkàŋ.
7 Jògà lìpɛ li kwel i kède bìlɔ̀ɔ; bìlɔ̀ɔ̀ bi naŋ, bi hyam yɔ̂, ì num ɓe matam. 8 Jògà kì li kwel hisī hìlam; li num matam, li nugûk, li hâk, li num yāga, mòm maâ, mòm masamàl, nì mbogôl. 9 Nì nyɛ à kal lɛ, Nu à gwèe mào i nɔ̄gaà, a nɔk nī.
10 I ŋgèdà à ɓa à yìi nyɛ̄tāma, ɓòt ɓa ɓā hā ɓɔ̄ nì jǒm nì iɓaà, ɓa ɓat nyɛ̄ inyùu ŋgèn î. 11 Nì nyɛ à kal ɓɔ lɛ, Ɓèè ɓɔn i ntina lɛ ni yi jìmb li anɛ̀ Nyambɛ̂; ndi inyùu ɓā ɓā ye tān, màm mɔmasonā ma mɓòŋna i ŋgèn; 12 lɛ i ntɛ̄hgɛ̀ ɓa gatɛ̄hɛ, ndi ɓa ɛndɛ̄l ɓee; i nnɔ̄gɔɔ̀k ɓa ganɔ̄k, ndi ɓa tibil yaga ɓe yi; lɛ ɓa tiga lɛ ɓa hyɛl ŋɛm, ndi i ŋwehlana ɓɔ. 13 À kal ki ɓɔ̄ lɛ, Ɓàa nì ńyī ɓe ŋgěn ìnî? Lɛlaa ni nì gayī ŋgeēn yɔsonā? 14 Ŋ̀ŋwàs mboo à ŋŋwàs ɓaŋgā. 15 Ɓòt ɓàhɔgi ɓɔn ɓa ye njɛ̌l, i hɛ̌t ɓàŋga i ŋŋwehà; ndi i ŋgèdà ɓa mal nɔk, Saatàn à nhɔ̄ɔ lɔɔ̀, a heā ɓàŋga i ŋwehā i kède yâp. 16 Halā kì nì inyùu ɓa ɓā nlɛɛgɛ ɓaŋgā i ŋŋwehā i hɔ̀ma ŋgɔ̀k, ɓɔn i ŋgèdà ɓa nnɔk ɓaŋgā, ɓa mpāla lɛɛgɛ yɔ nì màsee; 17 ndi ɓa gweē ɓē miŋkàŋ i kède yâp, ɓa nhōnɓa ndeèk ŋgeŋ; ndi i ŋgèdà njiihà ì ǹlɔ̂ tɔ̀ ndèèŋgà, inyùu ɓàŋga, ɓa mpāla ɓaàgɛ̀. 18 Ɓapɛ ɓa ye ɓā ɓā nlɛɛgɛ ɓaŋgā i ŋŋweha i kède bìlɔ̀ɔ; ɓana ɓɔn ɓa ye ɓā ɓā binɔ̄k ɓaŋgā, 19 ndi ndùŋa ŋ̀kɔ̀ŋ hisi ì njòp ɓǎŋ, i ham ɓàŋga, nì màlòga mā liŋgwàŋ, nì mìnhɛŋa mi mâm màpɛ, kàyèlɛ i nnūm ɓe matam. 20 Ndi ɓa ɓā bilɛ̄ɛgɛ ɓaŋgā i biŋwēha hisī hìlam, ɓa ye ɓā ɓā binɔ̄k ɓaŋgā, ɓa lɛɛgɛ yɔ, ɓa num matam, wàda mòm maâ, nûmpɛ mòm masamàl, nûmpɛ kî mbogôl.
21 Nì nyɛ à kal ɓɔ lɛ, Ɓàà ɓa nlɔ̀na tuŋgɛŋ lɛ ɓa ha yɔ̄ i sī hìndama, tɔ̀ i sī nàŋ, hàndugi i tēe yɔ̄ ŋgìi tēenɛ? 22 Inyǔlɛ̄
jàm jɔkǐjɔ̄ li solī ɓē ndik lɛ̄ li gasɔ̀ɔ̀lana; tɔ̀ jàm jɔkǐjɔ̄ li ta ɓē jǐmb ndik lɛ̄ li gapām mapūbi. 23 Iɓālɛ̄ mùt à gwèe mào i nɔ̄gaà, a nɔk nī. 24 À kal ki ɓɔ̄ lɛ, Nì yihgɛ̀ inyùu màm nì nnɔ̄k; hihègà nì nhègèl hyɔn hi gahègna ɓee; ɓa galòòhɛnɛ ki ɓèè hâ. 25 Inyǔlɛ̄ nu à gwèe, i gatīna nyɛ; ndi nu à gwèe ɓēe, yɔ̌m à gwèe i gayòŋa ni nyɛ̄.
26 Nì nyɛ à kal lɛ, Ànɛ̀ Nyambɛ ī ye wɛ̌ŋgɔ̀ŋlɛ mùt à ŋ̀ŋwas mboo hisī; 27 à kɛ̀nɛ̀k hilɔ̄, à tɛlɓàk jùu nì njǎmùha, mboo ì ɔ̀k, ì hɔlɔ̂k, à yi ɓe jâm mû. 28 Hìsi hyɔmɛ̀dɛ hi nnūm matam; ǹsɔ̀ŋ konflawà u mɓòk, holo konflawà i nɔ̂ŋ, konflawà hoolaga i yik sok. 29 Ndi ŋgèdà màtam ma nholôl, à nhɔ̄ɔ ha nhoobàk kwadɛ mû, inyǔlɛ̄ ŋgèdà lìɓùmbùl ì m̀pam. 30 À kal ki lɛ̄, Di hɛk ànɛ̀ Nyambɛ nì kii? Tɔ̀ɔ di eba yɔ̄ nì ìmbɛ ŋgên? 31 I ye wɛ̌ŋgɔ̀ŋlɛ jìs li nten pooga jɔn ŋgèdà li ŋŋweha hisī, tɔ̀ lakìì li nlɔ̀ɔ̀ mboo yɔsonā bìtidigi hana hisī, 32 ndi kìì li ŋŋwēhaà, li nnāŋ, li yilā bìkɛŋi ìlɔ̀ɔ̀ bìhɛ̀yɛ̀k gwɔbisonā, li mpēmes ki mìncɛ̂p mìŋkɛŋi, kàyèlɛ dìnùni di ŋgiī di ye lɛ̄ di yen i sī yìɛ yēe.
33 Munu ndòŋ ŋgàndàk ŋgen ini nyɛn à ɓa kelèl ɓɔ ɓàŋga, kǐŋgèdà là yap i nɔ̄k yɔ̄; 34 à podos ɓē ɓɔ iɓaɓe ŋgên; ndi à ɓa tɔ̂ŋlɛ̀ ɓànigîl ɓee màm mɔmasonā ɓɔtāma.
35 Ndi yɔ̀kɛl nû, kòkoa i kwɔ̀ɔ ɓǎŋ, à kal ɓɔ lɛ, Ɓòga ɓès di yap nyɔ̀ɔ̀ uu ŋwìì Lɔ̂m. 36 Ɓa yēk ɓǎŋ lìmùt li ɓôt, ɓa kɛnā nyɛ ŋgì kòòba moŋgō; ɓɔ nì mòŋgo mìmpɛ ɓa kihā
loòŋ. 37 Nì mbuk mbɛ̀bi nu ŋ̀kɛŋi à kahal hòŋ, màŋgudga ma kobgà i mòŋgo, kàyèlɛ mòŋgo u kahal yɔ᷆n. 38 Ndi nyɛmɛ̀dɛ à ɓa à nìŋi hīlɔ̄ i kòmgà makɔl ma moŋgō; ɓa todōl nyɛ, ɓɔ nyɛ lɛ, À Lêt, ɓàa ù ntòŋ ɓe ni ɓěs, lakìi dì nlɔ̀ i cībaà? 39 Nì nyɛ à todɛ̄ hilɔ̄, à kond mbɛbī, à kal lɔɔ̄m lɛ, Hɔ̀gɓɛ, mɔm ŋwɛ̀ɛ. Nì mbɛ̀bi ì mâl, lɔ̌m à tɛmɛ̄p yaga ŋwɛŋwɛ̄ɛ̀. 40 Nì nyɛ à kal ɓɔ lɛ, Inyǔkī nì ŋkònol wɔŋi?
41 Ɓàa nì ǹhemlɛ̀gɛ̀ ɓee? Nì ɓɔ ɓa kɔn wɔŋi ŋgandàk, ɓa kahal kàlna lɛ, Ǹjɛɛ nyɛ nunu lɛ yàk mbɛ̀bi ì nnōgoòl nì lɔ̀m?
	
Markò
5

1 Nì ɓɔ ɓa pam uu ŋwìì Lɔ̂m, lɔ̀ŋ ɓôt ɓa Gerāsà. 2 À pam ɓǎŋ mòŋgo, mùt mbuu nyɛgā à pam sɔ̀ŋ, à hɔɔ lɔ ɓɔ̀mà nyɛ, 3 lìyèènɛ jee li ɓānɛ sɔ̀ŋ; mùt nyɛkǐnyɛ̄ à ɓa la hā ɓe kaāŋ nyɛ, tɔ̀ nì ǹsaŋ bikɛ̀y yaga; 4 inyǔlɛ̄ ɓa ɓā ɓa hā nyɛ̄ dikēŋ nì minsāŋ mi bikɛ̀y, à pat minsaŋ mi bikɛ̀y yaga, à ɓɔl dikeŋ bipɛ̀s bìpɛ̀s; ndi mùt nyɛkǐnyɛ̄ à ɓa la ɓē tombōs nyɛ. 5 À ɓa lɔnd ī kède sɔ̀ŋ nì dikòa ŋgèdà yɔ̀sonā, jùu nì njǎmùha, à kɛ̀gɓàgà ŋgɔ̀k. 6 Kìi à ǹtɛhɛ Yesù nɔnɔk, à hɛndɛp ŋgwee, à oop bisū gwee, 7 à lɔnd makɛŋi, à kal lɛ, À Yesù, Mǎn Nyāmbɛ Nūŋgìŋgiì, ɓěhnà wɛ̂ kii? Mɛ̀ ŋkùmul wɛ Nyāmbɛ sɔ̀ŋ, ù tèèŋga ɓaŋ mɛ̀. 8 Inyǔlɛ̄ à kǎl nyɛ̄ lɛ, À wɛ mbūu nyɛgā, nyɔdi nyɛ̄ muù. 9 Nì nyɛ à ɓat nyɛ̄ lɛ, Jòy jɔŋ lɛ ǹjɛɛ? À kal nyɛ lɛ, Jòy jɛ̂m lɛ Legìòn, inyǔlɛ̄ dì yè ŋgàndàk. 10 Nì nyɛ à sɔɔhɛ nyɛ ŋgàndàk lɛ à lùhul ɓaŋ ŋwɔ mu lɔ̀ŋ î. 11 Ndi lìùŋ li ŋgoy lìkɛŋi li ɓā hā hīkòa, li jɛ̂k. 12 Nì ŋwɔ mi sɔɔhɛ nyɛ, mi kal lɛ, Ɔm ɓès lɛ di jop ī kède ŋgòy. 13 Nì kundayada Yesù à kêmhɛ̀.Hanyɛ̄n mìmbuu mi nyɛgā mi pam, mi lɛmā i kède ŋgòy; lìùŋ li sundī mpùgɛ̀, li ɓɛha lɔ̀m, li wɔ, jàm kìi ɓɔ̀ dìkoo diɓaà. 14 Ɓòt ɓa ɓā jeès yɔ ɓa ubi ŋgwee, ɓa aŋal halā ŋkɔ̀ŋ nì mbɔk yɔ̀sonā. Ɓa lɔ ɓèŋgɛ̀ jàm li ŋgwelà. 15 Nì ɓɔ ɓa lɔ yāk Yēsù, ɓa tɛhɛ nu à ɓa à gwèe mìmbuu mìmɓɛ, à yìi, à m̀mal ɛŋgɛ̀p, à yîk jàm, nu yāga à ɓa à gwèe lēgìòn; nì ɓɔ ɓa kɔn wɔŋi. 16 Ɓa ɓā tɛ̄hɛ jàm lî ɓa aŋlɛ ɓɔ jàm li ɓòŋa nì mùt à ɓa à gwèe mìmbuu mìmɓɛ, nì inyùu ŋgòy. 17 Nì ɓɔ ɓa sɔɔhɛ Yesù lɛ a nyɔdi lɔ̀ŋ yap. 18 À ɓa jôp ɓǎŋ mòŋgo, nu à ɓa à gwèe mìmbuu mìmɓɛ à sɔɔhɛ nyɛ lɛ a yen nì nyɛ. 19 Ndi à nɛɛbɛ ɓē nyɛ, à kal ndik nyɛ̄ lɛ, Kɛ̀nɛk ndāp yɔɔ̀ŋ, nì i ɓòt ɓɔŋ, u aŋlɛ ɓɔ̄ kinjɛ̄ màm màkɛŋi Ŋwɛ̌t à m̀ɓoŋōl wɛɛ̀, nì kìkìi à ŋ̀kɔn wɛ ŋgɔ̄ɔ. 20 Nì nyɛ à kɛ̂, à kahal āŋal i Dèkàpolì kinjɛ̄ màm màkɛŋi Yēsù à ɓòŋol nyɛ̄; ɓòt ɓɔɓasonā ɓa ɛgɛ̀p. 21 Yesù à těmb ɓǎŋ kì nyɔ̀ɔ̀ uu ŋwìì ni mòŋgo, lìmùt li ɓôt lìkɛŋi li kɔdɓa nyɛ̄nī; à ɓa à yìi ŋgwāŋ lɔɔ̀m. 22 Ŋ̀ànɛ̀ wàda mu ɓā-ànɛ̀ ɓa ndap mītìn à lɔ̂, jòy jee lɛ Yairò; kìi à ǹtɛhɛ nyɛ, à kwɔ i sī makòò mee. 23 À sɔɔhɛ nyɛ ŋgàndàk, à kal lɛ̄, hìŋgɔ̀ŋgɔnda hyɛ̂m hi yeŋī; ŋgɔ lɔ̀ɔ, kèhi mɔ̀ɔ̀ mɔŋ ŋgìì yeē lɛ a mâl, a nîŋ. 24 Ɓɔ nyɛ̄ ɓa kɛɛ̀. Lìmùt lìkɛŋi kî li nɔŋ nyɛ, li nit yaga nyɛ. 25 Ndi mùdàà wadā à ɓa, nu màcèl ma ɓā pam jòm li ŋwii mbòk iɓaà, 26 à kǒs ŋgàndàk njɔnɔk i mɔ̀ɔ̀ ma ŋgandàk ɓaŋgàŋgàŋ, à sɛm maàm mɔmasonā à ɓa à gwèe, ndi à ɓɔŋ ɓe tɔ ndèk mboo, kɔ̀n u yindgɛ̀ ndigi ǹyindgɛ̀, 27 à nɔk ɓǎŋ īnyùu Yēsù, à lol nyɛ
mbūs i kède lìmùt, à tis mbɔt yeè. 28 Inyǔlɛ̄ à kǎl lɛ̄, Iɓālɛ̄ mɛ̀ ǹtihba tɔ mbɔ̄t yeè, wɛ̀ɛ mɛ̀ m̀mâl. 29 Màcèl mee ma sɛm bitēebīloŋi; à nogda nyùù lɛ ɓeba yee kɔ̂n i mmâl.30 Nì Yesù à hɔɔ yi i kède yeē lɛ ŋgùy ì ǹnyɔdi nyɛ, à hyɛlɓa i kède lìmùt, à kal lɛ̄, Ǹjɛɛ à ǹtis mbɔt yɛ̂m? 31 Nì ɓànigîl ɓee ɓa kal nyɛ lɛ, ù tɛhgɛ̀ lɛ lìmùt li nit wɛ̂, ndi ù ɓàdàk lɛ ǹjɛɛ à ǹtis mɛ̂? 32 Nì nyɛ à ɓeŋgɛ̄ i pāŋ yeē i tɛ̄hɛ nū à m̀ɓɔŋ jàm lini. 33 Ndi mùdàa à kɔn wɔŋi, à sɛ̂hlà, lakìi à yi jàm li ɓòŋa nì nyɛ, nì nyɛ à lɔ̂, à kwɔ hīsī bisū gwee, à kal nyɛ màliga mɔmasonā. 34 Nì nyɛ à kal nyɛ lɛ, À ŋgɔ̂nd yɛ̀m, hemlɛ̀ yɔŋ i ntɔhɔl wɛ̂; kɛ̀nɛk nì ǹsàŋ, ù m̀malɓa ni ɓēba yɔŋ kɔɔ̀n. 35 Ki à ŋgi pɔdɔ̂k, ɓòt ɓa lol yak ŋ̀ànɛ̀ ndap mītìn, ɓa kal lɛ, Ŋgɔ̀nd yɔ̌ŋ ì ŋ̀wɔ; ù ntèèŋgana ki ki Màlêt? 36 Ndi Yesù à nɔk ɓǎŋ ɓàŋga î i pōda, à kal ŋànɛ̀ ndap mītìn lɛ, Ù kɔ̀n ɓaŋ wɔ̀ŋi, hemlɛ ndīgiì. 37 À nɛɛbɛ ɓē muùt nyɛkǐnyɛ̄ lɛ a nɔɔ̄ŋ nyɛ̄, ndik Pētrò, nì Yàkobò, nì Yòhanɛ̀s mànyaŋ Yàkobò. 38 Nì ɓɔ ɓa pam ndāp ŋ̀ànɛ̀ ndap mītìn; nì nyɛ à tɛhɛ ɓôt ɓa ńyògɓɛ̀, ŋgàndàk ì ɛ̀ɛ̀k, ì lɔndɔ̂k màkɛŋi. 39 À jǒp ɓǎŋ ndāp, nyɛ ɓɔ lɛ, Inyǔkī nì ńyògɓɛ̀nɛ̀ nì ɛ̀ɛ̀k kì? Mààŋgɛ à ŋ̀wɔ ɓēe, à yè ndik hīlɔ̄. 40 Nì nyɛ à pemes ɓɔɓasonā, à yɔŋ ndik ìsaŋ màn ɓɔ nyǎŋ, nì ɓòt nyɛ nì ɓɔ ɓa lòha, à jop i hɛ̌t mààŋgɛ à ɓa à nìŋnɛ. 41 Nì nyɛ à gwɛl maaŋgɛ wɔ̀ɔ, à kal nyɛ lɛ, Tàlità kumì; halā à yè lɛ, A ŋgɔ̀ndà, mɛ̀ ŋkàl wɛ lɛ̄, Tɛlɛp.42 Nì hìŋgɔ̀ndà hi tɛlɛp bitēebīloŋi, hi kahal kɛ̀; inyǔlɛ̄ hi ɓā jòm li ŋwii mbòk iɓaà. 43 Nì ɓɔ ɓa ɛgɛ̄p ŋgandàk kîyaga.Nì nyɛ à tibil yaga ɓehɛ ɓɔ lɛ mùt nyɛkǐnyɛ̄ à yik ɓaŋ hālà; à kal ki ɓɔ̄ lɛ ɓa ti nyɛ̄ yɔ̀m jɛ.
	
Markò
6
	
1 Nì nyɛ à nyɔdi hâ, à pam lɔ̀ŋ yee; ɓànigîl ɓee ɓa nɔŋɔ̀k nyɛ. 2 Ŋgwà nɔ̂y u pām ɓǎŋ, à kahal nīiga i ndāp mītìn; ŋgàndàk ì ì ɓa ɛmblɛ̀ nyɛ, ì hɛ̂l, ì kal lɛ, Mùt nunu à ǹlɔnā hɛ màm mana? Kinjɛ̄ pèk ìni ì ǹtina mùt nunu, nì mìmpemba mi mâm mini mi mɓòŋa ni mɔ̀ɔ̀ mee? 3 Ɓàà nyɛn à tà ɓe kapindà, mǎn Màrià, nì mànyaŋ Yàkobò, ɓɔ̀ Yosɛ̀s, ɓɔ̀ Yudà nì Simòn? Lògnyaŋ ɓodàà kî i ta ɓē hana ɓěhnī? Nì ɓɔ ɓa ɓagɛ inyùù yeè. 4 Nì Yesù à kal ɓɔ lɛ, M̀podôl à gwèe lìpem, hànduk lɔ̀ŋ yee, nì lihàà jee, nì mbāy yeè. z 5 Ndi à làa ɓē ɓɔɔ̄ŋ mpemba jaàm nyɔ̀ɔ̂, hànduk lɛ à ɓa à kehī mɔɔ mee ŋgìi ndèk ɓakɔ̀kɔ̂n, à mèlhàk ɓɔ. 6 Nì nyɛ à hɛl inyùu ŋgìtɔbhemlɛ̀ wǎp. Nì nyɛ à hyom miŋkɔ̀ŋ nì miŋkɔ̀ŋ, à niigàgà.
7 Nì nyɛ à sebēl jom nì ɓaà, à kahal ɔ̄m ɓɔ ɓaà ɓaà; à ti ɓɔ ŋgùy i ŋgìi mìmbuu mi nyɛgā. 8 À ɓehɛ ɓɔ lɛ ɓa kɛ̀na ɓaŋ yɔ̀m yɔkǐyɔ̄ likè jap, tɔ̀ kɔ̀ga, tɔ̀ ɓɔ̀t, tɔ̀ mɔ̀ni i kwà yap; 9 ndi ɓa haba bìtamb; à kal ɓɔ lɛ, Nì haba ɓaŋ bìsɔdi bīɓaà. 10 À kal ki ɓɔ̄ lɛ, Tɔ̀ hɛ hɔma nì ǹjop ndāp, yèna mū lɛ̄tɛ̀ɛ̀ nì nyɔdi ha hɔ̀ma nû. 11 Tɔ̀ nûmbɛ hɔma ɓa nlɛɛgɛ ɓe ɓee, tɔ̀ ɛmblɛ̀ ɓèe, ŋgèdà nì nnyɔ̄di haà, ni kumb lìpùm li bitèk i sī màɓàl manân i ɓā mbògi inyùù yâp. a Hɔ̀dɔ nu mɛ̀ nhɔ̄mb ɓee lɛ, Mbɔk Sōdòm nì Gòmoràb ì gakòs lɔŋgɛ ŋgwà mbagī ìlɔ̀ɔ̀ ŋkɔ̀ŋ û. 12 Nì ɓɔ ɓa pam, ɓa aŋal lɛ ɓòt ɓa hyɛl mìŋɛm. 13 Ɓa pēmes ŋgàndàk mìmbuu mìmɓɛ, ɓa hɔɔ ŋgandàk ɓàkɔ̀kɔn mòo, ɓa melēs ɓɔ. 14 Ndi Kiŋɛ Hèrodè à nɔk halà; inyǔlɛ̄ jòy li Yesù li ɓā yinaà; ɓa kal lɛ Yòhanɛ̀s Ǹsòblɛ̀ à ǹtugɛ̄ i kède ɓàwɔga, jɔn à mɓòŋol mimpēmba mi maàm mini. 15 Ɓòt ɓàhɔgi kî ɓɔ, Èlià nû. Yàk ɓapɛ ɓɔ, M̀podôl nû, kìkìi wàda i kède ɓàpodôl. 16 Ndi Hèrodè à nɔk ɓǎŋ hālà, à kal lɛ, Yòhanɛ̀s nu mɛ̀ bikīt ŋɔ, nyɛn à ǹtugɛ̀. 17 Inyǔlɛ̄ Hèrodè nyɛmɛ̀dɛ à ɔm, ɓa gwɛl Yohānɛ̀s, à keŋēs nyɛ, à ha mɔ̀k inyùu Hèrodìà, ŋwàa mǎsāŋ Filīpò, inyǔlɛ̄ à ɓii nyɛ̄. 18 Inyǔlɛ̄ Yòhanɛ̀s à kǎl Hèrodè lɛ, I ta ɓē wɛ kùndɛ̀ i ɓāna ŋwàa mǎsɔ̄ŋ. 19 Nì Hèrodìà à kahal hān nyɛ, à sòmblàk kì nɔl nyɛ, ndi à ɓa la ɓēe, 20 inyǔlɛ̄ Hèrodè à ɓa kɔ̂n Yòhanɛ̀s wɔ̀ŋi, lakìi à ɓa yiba lɛ̄ à yè mùt à tee sēp, nì nûmpubhaga, à ɓa teedà nyɛ lɔ̄ŋgɛɛ̀. À ɓa a nɔ̄k nyɛ̄ à mpɔ̄t, à hɛl ŋgandàk; ndi à ɛmblɛ̀gɛ̀ nyɛ nì màsee. 21 Ndi kɛl ì kòli ì pam ɓǎŋ, hilɔ̄ hi ligwee jēe, Hèrodè à lohɛnɛ ɓalom ɓee ɓa ɓoòt, nì ɓà-ànɛ̀ ɓa mintoŋ mi sondâ, nì ɓòt ɓa bisu ɓa Galìleà ŋgànd. 22 Ŋgɔ̀nd Hèrodìà ì jǒp ɓǎŋ, ì sak, ì lemel Herōdè nì ɓòt nyɛ nì ɓɔ ɓa ɓā ɓa yiī ī jɛ̄. Nì kiŋɛ ì kal hiŋgɔ̀ndà lɛ, Yet mɛ̀ tɔ̀ kinjɛ̄ yɔ̀m yaga ù nsòmbòl, mɛ̀ ntī wɛ yɔ̄. 23 Nì nyɛ à kumūl nyɛ sɔ̀ŋ lɛ, Tɔ̀
kinjɛ̄ yɔ̀m yaga ù ǹyet mɛ̂, mɛ̀ ntī wɛ yɔ̄, tɔ̀ pɛ̀s anɛ̀ yɛ̂m yaga. 24 Nì nyɛ à pam à ɓat nyaāŋ lɛ, Ɓàà mɛ yet kī nyɛ? Nyàŋ nyɛ, Ŋ̀ɔ Yohānɛ̀s Ǹsòblɛ̀. 25 Nì nyɛ à jop ŋgwee ni ŋ̀gwee yak kīŋɛɛ̀, à yet nyɛ, à kal lɛ, Mɛ̀ nsòmbol lɛ u ti mɛ̀ ŋ̀ɔ Yohānɛ̀s Ǹsòblɛ̀ hanânɔ munu sōya. 26 Nì kiŋɛ ì mɔdɔ̄p kiìyaga, ndi inyùu sɔ̀ŋ yèe à kǔm nì inyùu ɓòt ɓa ɓā ɓa yiī ī jɛ̄, à làa ɓē nim nyɛ wɔ̄. 27 Nì kiŋɛ ì hɔɔ ɔm sonda yàda mu sōnda ī ntāt nyɛ, à kal lɛ̄ i lɔnā ŋ̀ŋɔ wee; 28 nì yɔ̀ ì kɛ̂, ì kit nyɛ ŋ̀ŋɔ i ndāp mɔ̀k, ì lɔnā ŋɔ wee sōya, ì ti hiŋgɔ̀ndà wɔ; yàk hìŋgɔ̀ndà hi kɛ̂ hi ti nyaŋ wɔ.
29 Ɓànigîl ɓee ɓa nɔ̄k ɓǎŋ hālà, ɓa kɛ̂, ɓa yɔŋ miìm wee, ɓa jo wɔ̄ sɔ̄ŋ.
30 Nì ɓàoma ɓā kɔɔ̄dɓa yak Yēsù, ɓa aŋlɛ nyɛ màm
mɔmasonā ɓa biɓɔ̀ŋ, nì ma ɓā binīigà. 31 Nì nyɛ à kal ɓɔ
lɛ, Lɔ̀na ɓèèɓɔtāma i hɔ̀ma ŋɔ̀ŋ, ni nɔy ndèk. Inyǔlɛ̄ ɓàlɔ̀ nì ɓàkɛ̀ ɓa ɓā ŋgàndàk, ɓa ɓā ɓē ki tɔ̀ ɓa gweē ŋgèdà i jɛ̄.
32 Nì ɓɔ ɓa k� l mòŋgo, ɓa kɛɛ̄ ŋɔ̀ŋ ɓɔtāma. 33 Ndi lɔ̀ŋ i tɛ̄hɛ ɓɔ̄ ɓa ŋkɛ̀, nì ɓòt ŋgàndàk ɓa ɓā yi nyɛ̄, nì ɓɔ ɓa nyɔdi ŋgwee miŋkɔ̀ŋ ŋwɔminsonā, ɓa k�l hisī, ɓa ɓok ɓɔ bisū i mbɔ̄k ɓa ɓā kɛɛ̀, ɓa kɔdɓa i nyɛ̄nī. 34 Nì nyɛ à pam, à tɛhɛ limùt li ɓôt lìkɛŋi, li konha nyɛ ŋgɔ̄ɔ, inyǔlɛ̄ li ɓā kìkìi mìntomba mi ŋgi ǹteedà; nì nyɛ à kahal nīiga ɓɔ ŋgàndàk mâm. 35 Kɛl ì ɓa lɔ ɓǎŋ lɛ̄ ì ŋkɛ̀, ɓànigîl ɓee ɓa lɔ nyɛ̄nī, ɓa kal lɛ, Hɔ̀ma nunu à yè ŋ̀ɔ̀ŋ, yàk kɛl ì ǹlɔ kɛ̀; 36 ŋwǎs ɓɔ̄, ɓa kɛnɛ̄k ŋkɔ̀ŋ nì mambāy ma ye ɓɛ̀bɛ̀ɛ̀, ɓa sombol ɓɔ̄mɛ̀dɛ kɔgā, inyǔlɛ̄ ɓa gweē ɓē yɔm jɛ. 37 Nì nyɛ à tîmbhɛ̀, à kal ɓɔ lɛ, Ɓèè tina ɓɔ̄ bìjɛk. Nì ɓɔ ɓa kal nyɛ lɛ, Ɓàà di kɛɛ̄ sɔ̄mb bìkɔ̀ga inyùu mbōgoòl denārìò iɓaà, ndi di ti ɓɔ̄, ɓa jɛɛ̀? 38 Nì nyɛ à kal ɓɔ lɛ, nì gwèe bìkɔ̀ga gwaŋɛn?
Kɛ̀na lɛ̄ ɓèŋgna. Ɓa yī ɓǎŋ, ɓa kal lɛ, Bìkɔ̀ga bitân, nì cɔ̀bi diɓaà. 39 Nì nyɛ à kal ɓɔ lɛ ɓòt ɓɔɓasonā ɓa yen hīsī bìtì bìtì i ŋgìi njɔ̄ŋgi ɓayòòmà. 40 Nì ɓɔ ɓa yen minlòŋ mìnlòŋ
mbogôl mbogôl, mòm matân mòm matân. 41 Nì nyɛ à yɔŋ bikɔ̀ga bitân nì cɔ̀bi diɓaà, à nun ŋgiì, à sayàp, à ɓɛk bikɔ̀ga, à ti ɓanigîl lɛ ɓa loōs. À kebha ki ɓɔ̄ɓasonā cɔ̀bi diɓaà. 42 Nì ɓɔɓasonā ɓa jɛ, ɓa nuù. 43 Nì ɓɔ ɓa ɓada biket, jòm li mińyɔnɔ̂k mi bisɛ̀l mbòk iɓaà, nì cɔ̀bi kî. 44 Ɓòt ɓa jɛ̄ bìkɔ̀ga ɓa ɓā dìkoo di ɓôlom ditân.
45 Nì nyɛ à hɔɔ nyegha ɓanigîl ɓee lɛ ɓa jop mòŋgo, ɓa ɓok nyɛ̄ bisū nyɔ̀ɔ̀ uu ŋwìì i Bètsaydà, nyɛmɛ̀dɛ à yik huuhà lìmùt. 46 À cèlel ɓǎŋ ɓɔ̄, à kɛ hīkòa i sɔ̄ɔhɛ̀. 47 Kòkoa
i kwɔ̀ɔ ɓàŋ, mòŋgo u ɓānɛ yāga ŋɛ̄m lɔɔ̀m, ndi nyɛtāma nyɛn à ɓa à yìi ŋgwāŋ. 48 À tɛhɛ ɓǎŋ ɓɔ̄ ɓā ncɛ̄lɛl inyùu ǹluga, inyǔlɛ̄ mbɛ̀bi ì ɓa huŋùl ɓɔ mbɔ̀mbɔ̂m, nì nyɛ à pemel ɓɔ ɓɛ̀bɛ̀ɛ̀ nì màyɛ ma kɛl, à kɛ̀nɛ̀k nì màkòò i ŋgìi lɔ̀m. À ɓa sombòl tagɓɛ ɓɔ. 49 Ɓa tɛ̄hɛ ɓǎŋ nyɛ̄ à ŋkɛ̀ ni màkòò i ŋgìi lɔ̀m, ɓa hɔŋɔl lɛ ŋ̀kugì û, ɓa kahal lɔ̄nd; 50 inyǔlɛ̄ ɓɔɓasonā ɓa tɛ̄hɛ nyɛ̄, ɓa sîhlà. À hɔɔ podos ɓɔ, à kal ɓɔ lɛ, Ɓana mìŋɛm; ŋgɔ mɛ̀ nunu, nì kɔ̀n ɓaŋ wɔ̀ŋi.
51 Nì nyɛ à kogɛ ɓɔ̄nī, à jop mòŋgo; nì mbɛ̀bi ì mmâl, nì ɓɔ ɓa ɛgɛ̄p kiìyaga. 52 Inyǔlɛ̄ ɓa yī ɓē jaàm li helha inyùu bìkɔ̀ga, mìŋɛm ŋwap mi ɓā mìnlɛ̀dga.
53 Ɓa yǎp ɓàŋ, ɓa pam nyɔɔ̄ Gènesàrèt, ɓa cak. 54 Kìì ɓa mpam mòŋgo, ɓòt ɓa hɔɔ yi nyɛ, 55 ɓa sandā ŋgwee mu mbɔ̄k ì yɔ̀sonā, ɓa kahal ɓɛ̀gɛɛ ɓakɔ̀kɔn bitāk gwap, ɓa kɛ̂ngà ɓɔ i hɛ̀t ɓa nɔ̄k lɛ̄ à yènɛ̀. 56 Tɔ̀ hɛɛ à ɓa pam, tɔ̀ mambāy, tɔ̀ miŋkɔ̀ŋ, tɔ̀ bikāy, ɓa ɓā niŋì ɓàkɔ̀kɔn biɓòm, ɓa sɔɔhɛ̀gɛ̀ nyɛ lɛ ɓa tis tɔ̀ lìnjɛ̀k li mbɔt yee; ɓɔɓasonā ɓa tīs jɔ̄ ɓa mǎl.

Markò
7

1 Fàrisày nì ɓàyimbēn ɓàhɔgi, ɓa ɓā loòl Yèrusàlɛ̀m ɓa kɔdɓa nyɛ̄nī. 2 Ɓa tɛhɛ lɛ ɓànigîl ɓee ɓàhɔgi ɓa njɛ̄ kɔgā
yap nì mɔ̀ɔ̀ ma mahindi, halā yè lɛ mɔ̀ɔ ŋgì sɔ̀. ɓa nyeyey ɓɔ mu jàm lî. 3 Inyǔlɛ̄ Fàrisày nì Lòk Yudà yɔsonā ɓa njɛ̄
ɓe ŋgî tibil yaga sɔ mɔ̄ɔ, inyùu nɔ̀ŋ bìlɛm bi mimaŋ mi ɓôt; 4 ŋgèdà ɓa nlòl i ɓòm, ɓa njɛ̄ ɓē ndugi ɓɔ ŋgì ɓòk nɔgɔ̂p; ŋgàndàk mâm ìpɛ ɓa ńyɔ̀ŋ nì teedà i ye lɛ̄, ì sɔ̀ màɓòndo, nì bìsoya, nì mi mamuna. 5 Fàrisày nì ɓàyimbēn ɓa ɓaāt nyɛ lɛ, Inyǔkī ɓànigîl ɓɔŋ ɓa nnɔ̀ŋ ɓe bilɛm bi mimaŋ mi ɓôt, ndi ɓa jɛ̂k yàà kɔgā ni mɔ̀ɔ̀ ma mahindi? 6 Nì nyɛ à kal ɓɔ lɛ, Yèsayà à tibil yāga pɔt binděē inyùu na᷆n, kìkìì i ye ǹtǐlɓàgà lɛ,
Ɓòt ɓana ɓa ntī mɛ lìpem ni bìɓep gwap,
Ndi mìŋɛm ŋwap mi mmal hyamɓa nɔnɔk ni mɛ̀.
7 Ɓa mɓēges mɛ yàŋgà,
Ɓa niigàgà màtìŋ ma ɓôt kìkìi màeba map. 
8 Inyǔlɛ̄ ɓèe nì ńyēk litìŋ li Nyambɛ̂, nì adɓɛ̀gɛ̀ nì lɛm ɓôt kìkìi lijòà dìɓogoo ni màɓòndo, nì ɓɔ̀ŋɔ̀k kì ŋgàndàk màm ìpɛ ndòŋ ì. 9 Nì nyɛ à kal ɓɔ lɛ, Ɓèe nì ncèl yaga litìŋ
li Nyambɛ̂, lɛ ndi ni teeda lɛ̄m naàn. 10 Inyǔlɛ̄ Mosè à kǎl lɛ̄, Ù tinâk ìsɔŋ ɓɔ nyùŋ lipem; nì lɛ, Mùt à mpōdol isāŋ tɔ̀ nyàŋ ɓeba, a nola ndīgiì. d 11 Ndi ɓèe nì ŋkàl lɛ, Iɓālɛ̄
mùt à ŋ̀kal isāŋ tɔ̀ nyàŋ lɛ, Yɔ̌m ù ɓak lɛ ù kuhūl mahola ī mɛ̌nī i ye Kōrban, halā yè lɛ, I ntina Nyambɛ̂. 12 Nì nnɛ̄ɛbɛ ha ɓe ki nyɛ̄ lɛ a ɓɔɔ̄ŋ jàm inyùu ìsaŋ tɔ̀ nyàŋ; 13 Halā nī nyɛn nì ńyìlis ɓaŋgā Nyambɛ kìkìi yàŋgà jâm inyùu lɛ̄m naàn i ye lɛ̄ nì bitēê; nì mɓɔ̀ŋ ki ŋgàndàk mâm màpɛ ndòŋ ìni.
14 Nì nyɛ à sèbel ɓǎŋ lìmùt li ɓôt jɔlisonā, à kal jɔ lɛ, Ɓèèɓɔɓasonā ɛmblana mɛ̀, ni tibil nɔ̄k lɛ, 15 Yɔ̀m yɔkǐyɔ̄ i ye tān i njòp i kède mùt i nlà ɓe hindis nyɛ; ndi màm ma nlòl i kède mùt mɔn ma nhīndis muùt. 16 [Nu à gwèe mào i nɔ̄gaà, a nɔk nī.] 17 À yek ɓǎŋ lìmùt li ɓôt, à jop ndāp, ɓànigîl ɓee ɓa ɓat nyɛ ŋgěn ì. 18 À ɓat ɓɔ lɛ, ɓàa yàk ɓèe nì ntībil ɓe yi? Ɓàa nì ńyī ɓe lɛ yɔ̀m i nlòl i tān, i jobòk i kède mùt, i nlà ɓe hindis nyɛ; 19 inyǔlɛ̄ i njòp ɓe ŋɛ̄m wee, ndik līɓùm jee, i ŋkɛ̀ i lūk? À pɔt hālā ī pūbuùs bìjɛk gwɔbisonā. 20 À kal ki lɛ̄, jàm li mpām i kède mùt jɔn li nhīndis muùt. 21 Inyǔlɛ̄ nyɔ̀ɔ ī kède, mu mīŋɛ̄m mi ɓoòt, nyɛn màhɔŋɔ̂l màɓɛ ma nlòl, ɓɔ̀ mìmɓɔ̀k, ɓɔ̀ wǐp, ɓɔ̀
mànɔlâ, 22 ɓɔ̀ ndèŋg, ɓɔ̀ tam, ɓɔ̀ ɓeba ŋɛm, ɓɔ̀ màndɔn, ɓɔ̀
bìyabdà, ɓɔ̀ jìs li njôŋ, ɓɔ̀ lìòbòhjǒy, ɓɔ̀ ŋgok, nì bìjoŋ.
23 Màm màɓɛ mana mɔmasonā ma nlòl i kède, ma hindhàk mùt.
24 Nì nyɛ à nyɔdi ha nū hɔ̀ma, à kɛ māmbɔ̄k ma Tiìr nì Sidòn. À jop ndāp yadā, à ɓa gwes ɓē lɛ mùt a yi hālà; ndi à làa ɓē sɔlɔ̀p. 25 Mùdàà wadā, hìŋgɔ̀ŋgɔnda hyee hi ɓā hi gweē mbūu nyɛgā, à nogda ɓǎŋ nyɛ̄, à hɔɔ lɔ̂, à kwɔ ī sī makòò mee, 26 Mùdàà nu à ɓa mùdàa Grǐkìà, ŋgɔ̀nd Sìròfènikìà. À sɔɔhɛ nyɛ lɛ a pemes ŋgɔ̀nd yèe mbūu m̀ɓɛ.
27 Nì nyɛ à kal lɛ, Ŋwǎs ndūgi ɓɔn ɓa nuu, inyǔlɛ̄ i ta ɓē
lɔŋgɛ ī yɔ̀ŋ kɔ̀ga ɓɔn i lēbeèl yɔ ŋgwɔ̄. 28 À t�mbhɛ nyɛ lɛ, Ŋ̀ŋ̂, à Ŋwɛt, ŋgɔ yàk ŋgwɔ i sī tēblè i njɛ̄ mu mīnlūŋ mi ɓɔn. 29 Nì nyɛ à kal nyɛ lɛ, Inyùu ɓàŋga ini, kɛ̀nɛk; m̀buu m̀ɓɛ u mpam ŋgɔ̂nd yɔ̀ŋ. 30 Nì nyɛ à kɛ ndāp yeè, à kɔba man à nìŋi nàŋ, m̀buu m̀ɓɛ ɓàpamga.
31 Nì Yesù à nyɔdi ɓǎŋ kì i mbɔ̄k T�᷆r ni Sidòn, à pam lɔ̌m Gàlìleà, à loō ŋɛ̄mkède mbɔk Dèkàpolì. 32 Ɓa lɔnā nyɛ mùt ndɔk wadā nu à ɓa pɔt ɓē lɔŋgɛɛ̀; ɓa sɔɔhɛ nyɛ lɛ a kehī
wɔ̀ɔ̀ wee ŋgìì yeè. 33 Nì nyɛ à heā nyɛ i kède lìmùt, à ɓagɓana nyɛ, à ha nyɛ dìnɔ̀ɔ̀ maō, à cɔ matay, à tis hilemb hyee; 34 à nun ŋgiì, à ûmndɛ̀, à kal lɛ, Efātà, halā
yè lɛ, Yìbla. 35 Nì mào mee ma yîblà, yàk ten yeē hìlemb ì hɔ̂hlà, à kahal kɛ̄ɛ hɔp. 36 Nì nyɛ à ɓehɛ ɓɔ lɛ ɓa āŋlɛ
ɓaāŋ tɔ̀ mùt; ndi kìkìi à ɓa lôhà ɓehɛ ɓɔ, halā kì nyɛn ɓa ɓā kondɛ̀ ndik āŋaàl. 37 Nì ɓɔ ɓa hɛl ŋgandàk kîyaga, ɓa kal lɛ, À mɓɔ̀ŋ mâm mɔmasonā lɔ̄ŋgɛɛ̀; à nnōgha yaga ɓoòt ɓa ndɔk, à podhàgà kì mbuk.
	
Markò
8

1 Dilɔ̄ diì, lìmùt li ɓôt lìkɛŋi li kɔ̂dɓà kì, lakìì li ɓā ɓē li gweē yɔ̀m jɛ, Yesù à sebēl ɓanigiìl ɓee nyɛ̄nī, à kal ɓɔ lɛ, 2 Lìmùt li ɓôt lini li ŋkònha mɛ ŋgɔ̄ɔ, inyǔlɛ̄ ɓa ńyen ni mɛ̀ hanânɔ dìlɔ diaâ, ndi ɓa gweē ɓē yɔm jɛ; 3 iɓālɛ̄ mɛ̀ ǹhuuha ɓɔ ŋgì jɛ ɓa gakwɔ̀ lihyo i njɛ̀l; inyǔlɛ̄ ɓàhɔgi ɓa nlol nɔnɔk. 4 Nì ɓànigîl ɓee ɓa t�mbhɛ nyɛ lɛ, Hɛɛ ɓa gakùhul bikɔ̀ga i là nuus ɓòt ɓana hana ŋɔ̀ŋ? 5 Nì nyɛ à ɓat ɓɔ lɛ, Nì gwèe bìkɔ̀ga gwaŋɛn? Ɓɔ nyɛ lɛ, Bisâmbɔk. 6 Nì nyɛ à kal limùt lɛ li yen hīsī; nì nyɛ à yɔŋ bikɔ̀ga bi bīsaàmbɔk; à ti ɓǎŋ màyègà, à ɓɛk gwɔ, à ti ɓanigîl ɓee lɛ ɓa loōs ɓɔ̄; nì ɓɔ ɓa loōs gwɔ lìmùt. 7 Ɓa ɓā kì ɓa gweē ndèk cɔbī dìtidigi; à sàyap ɓǎŋ cɔ̄, à kal lɛ ɓa loōs kì ɓɔ cɔ̄. 8 Ɓa jɛ̄, ɓa nuù; nì ɓɔ ɓa ɓada biket bi yēglɛ, mìŋkwɛ̂y minsâmbɔk. 9 Ndi ɓa ɓā jɛ̄ ɓa ɓā jàm kìi dìkoo dinâ; nì nyɛ à huuha ɓɔ. 10 Nì nyɛ à hɔɔ jop mòŋgo nyɛ nì ɓànigîl ɓee, à pam bipɛ̀s bi Dâlmànutà.
11 Nì Fàrisày i lɔ̂, i kahal ɓàdna ɓɔ nì nyɛ, ɓa yiŋlàk nyɛ yìmbnɛ i nlòl i ŋgìi, i nɔ̀ɔ̀dɛ̀ nyɛ. 12 Nì nyɛ à loha uūmndɛ i kède mbūu wee, à kal lɛ, Inyǔkī hyày hini hi ńyīŋil yiīmbnɛ? Hɔ̀dɔ mɛ̀ nhɔ̄mb ɓee lɛ, Hyày hini yìmbnɛ i gatīna ɓe hyɔ. 13 Nì nyɛ à yek ɓɔ, à jop ki mòŋgo, à yap uu ŋwìì. 14 Ɓa hōya kɛ̀na bikɔ̀ga; ndik mpɔ̀m kɔgā wada wɔn ɓa ɓā ɓa gweē mòŋgo. 15 Nì nyɛ à ɓehɛ ɓɔ, à kal ɓɔ lɛ, nì tiblàk yɔ̀ŋ yihɛ inyùu sèŋha Farīsày nì sèŋha Herōdè. 16 Nì ɓɔ ɓa pɔt ɓɔ nì ɓɔ, ɓa kal lɛ, Inyǔlɛ̄ dì gwèe ɓē bikɔ̀ga.
17 Lakìi Yēsù à ɓa yi hālà, à kal ɓɔ lɛ, Nì mpōdol ki lɛ, inyǔlɛ̄ nì gwèe ɓē bikɔ̀ga? Ɓàa nì ǹyîk ɓee, tɔ̀ tibîl nɔk?
Ɓàa mìŋɛm minân mi ye mìnlɛ̀dga? 18 Nì ɓâk nì mǐs, ɓàa nì ntɛ̄hnà ɓee? Nì ɓâk nì mào, ɓàa nì nnɔ̄ga ɓēe? e Ɓàa nì mɓìgdà ɓee? 19 I ŋgèdà mɛ̀ biɓūgul dikoo di ɓoòt ditân bìkɔ̀ga bitân, ɓàa bìsɛ̀l gwaŋɛn ǹyɔnɔ̂k nì bìket nì biɓādaà? Ɓɔ nyɛ lɛ, Jǒm mbòk iɓaà. 20 I ŋgèdà mɛ̀ biɓūgul ki dikoo dina bìkɔ̀ga bisâmbɔk, ɓàa mìŋkwɛ̂y ŋwaŋɛn ǹyɔnɔ̂k nì bìket nì biɓādaà? Ɓɔ nyɛ lɛ, Minsâmbɔk. f 21 Nì nyɛ à kal ɓɔ lɛ, Ɓàa nì ǹtiblàk ɓe nɔk?
22 Nì ɓɔ ɓa pam Bètsaydà. Hanyɛ̄n ɓa lɔ̀na nyɛ̄ mùt ndim, ɓa sɔɔhɛ nyɛ lɛ a tis nyɛ̄. 23 Nì nyɛ à gwɛl muùt ndim wɔ̀ɔ, à ǹnyɔdna nyɛ mbāy; kìi à ǹcolɛ nyɛ màtay mǐs, à kehī
nyɛ mɔ̀ɔ ŋgìi, à ɓat nyɛ lɛ, Ɓàa ù ntɛ̄hɛ jaàm? 24 Nì nyɛ à ŋ̀ŋwayāy mis, à kal lɛ, Mɛ̀ ntɛ̄hɛ ɓoòt; ndi mɛ̀ ntɛ̄hɛ ɓɔ
wɛ̌ŋgɔ̀ŋlɛ bìɛ bi ŋkɛ̀. 25 Nì Yesù à kehī ki mɔ̀ɔ ŋgìi mìs mee, à kal nyɛ lɛ a ɓeŋgɛ̄, mùt ndim à mâl, à tɛhɛ gwɔm gwɔbisonā dìhɛ̀dɛ dìhɛ̀dɛ. 26 Nì nyɛ à ɔm nyɛ ndāp yeè, à kal nyɛ lɛ, Ù tèmb ɓaŋ ŋkɔ̀ŋ, ù kàl ɓaŋ kì tɔ̀ mùt ŋ̀kɔ̀ŋ nyɛkǐnyɛ̄ jàm mû.
27 Yesù nì ɓànigîl ɓee ɓa kɛ māmbāy ma Kaàysàreà Fìlipì; à ɓat ɓanigiìl ɓee njɛ̀l, nyɛ ɓɔ lɛ, Ɓòt ɓa ŋkàl lɛ mɛ̀ yè ǹjɛɛ? 28 Ɓa t�mbhɛ nyɛ lɛ, Yòhanɛ̀s Ǹsòblɛ̀; ɓàhɔgi ɓɔ, Èlià; ɓàhɔgi kî ɓɔ, wàda nu ɓàpodôl. 29 Nì nyɛ à ɓat ɓɔ lɛ, Ndi ɓèe nì ŋkàl lɛ mɛ̀ yè ǹjɛɛ? Petrò à t�mbhɛ nyɛ lɛ, Ù yè Krǐstò. 30 Nì nyɛ à ɓehɛ ɓɔ lɛ ɓa āŋlɛ ɓaāŋ mùt inyùù yeè.
31 Nì nyɛ à kahal nīiga ɓɔ lɛ Mǎn mùt à ǹlama sɔn njɔnɔk inyùu ŋgàndàk mâm, a cilā nì mìmaŋ mi ɓôt, nì bìprǐsì bìkɛŋi, nì ɓàyimbēn, a nola, ndi mbūs dìlɔ diaâ kì a tugɛ̄.
32 À podol màm mana mɓàmba. Nì Petrò à yɔŋ nyɛ, à kond nyɛ. 33 Ndi à hyɛ̂lɓà, à nun ɓanigiìl ɓee, à kond Petrò, à kal lɛ, À Saatàn, nyɔdi mɛ̀ i mbɔ̀m; inyǔlɛ̄ ù nhɔ̄ŋɔl ɓe maàm ma Nyambɛ̂, ndik màm ma ɓôt. 34 Nì nyɛ à sebēl limùt li ɓôt, à kal ɓɔ lɛ, Iɓālɛ̄ mùt à nsòmbol nɔŋ mɛɛ̀, a yoyɓa, a ɓɛgɛ̄ɛ mbāsa yeè, ndi a nɔŋ mɛ̀. 35 Inyǔlɛ̄ tɔ̀njɛɛ
à nsòmbol tɔhɔl nɔ̂m yee, à ganīmis yɔ, ndi tɔ̀njɛɛ à ganīmis nɔɔ̀m yee inyùù yɛ̂m nì inyùu Mìŋaŋ Mìnlam, à gatɔ̄hɔl yɔ. 36 I mɓāhlɛ ki muùt i kòs ŋ̀kɔ̀ŋ hisi wɔnsonā, ndi à kida inyùu nɔ̀m yee? 37 Inyǔlɛ̄ mùt à galūgna nɔɔ̀m yee nì kii? 38 Inyǔlɛ̄ tɔ̀njɛɛ à ŋ́wēl mɛ nì bìɓàŋga gwɛ̂m nyùù i kède hyày hi ndêŋg nì hi ɓeba hini, yàk Mǎn mùt à gawēl nyɛ nyùu ŋgèdà à galòl i kède lìpem li Isāŋ nì aŋgɛ̀l pubi.


Markò
9

1 Nì nyɛ à kal ɓɔ lɛ, Hɔ̀dɔ mɛ̀ nhɔ̄mb ɓee lɛ, ɓòt ɓa tee hāna, ɓàhɔgi ɓa ganōgda yaga ɓe nyɛɛ̄mb lɛtɛ̀ɛ̀ ɓa tɛhɛ anɛ̀ Nyambɛ i nlɔ̀ ni lìpemba. 2 Dìlɔ disamàl di tāgɓɛ ɓǎŋ, Yesù à yɔŋ Petrò, nì Yàkobò, nì Yòhanɛ̀s, à kɛnā ɓɔ ŋgìi sɔ̄ hìkòa ɓɔtāma; à heŋhana bisū gwap; 3 mbɔt yee i ɓay ɛɛ̀ŋg ɛ̀ŋg, i pop pumm, kàyèlɛ m̀pubûs màɓàdò nyɛkǐnyɛ̄ hana hisī à tà ɓe lɛ à pubus yɔ halà. 4 Èlià ɓɔ Mōsè ɓa pemel ɓɔ; ɓa kwɛl ni Yēsù. 5 Nì Petrò à kal Yesù lɛ, À Rabì, i ye ɓès lɔŋgɛ ī ɓā hāna; di ɔŋ bìlap biaâ, wɛ̀ yada, Mosè yada, Èlià kì yada. 6 À ɓa yi ɓē jàm à ntìmbhɛ̀, inyǔlɛ̄ wɔ̀ŋi u ɓā ɓànɔlga ɓɔ. 7 Nì ɔ̀nd i lɔ̂, i hoo ɓɔ; nì kiŋ ì lol i ɔ̀nd lɛ, Màn wɛ̂m nu gwēha nūnu; ɛmblana nyɛ̄. 8 Nì ɓɔ ɓa hɔɔ ŋwaā mis hɔma ni hɔ̀ma, ɓa tɛ̄hɛ hā ɓe muùt nyɛkǐnyɛ̄, ndik Yēsù nyɛtāma nì ɓɔmɛ̀dɛ. 9 Ɓa ɓā soòs ɓǎŋ hīkòa, Yesù à ɓehɛ ɓɔ lɛ ɓa āŋlɛ ɓaāŋ mùt màm ɓa ntɛhɛ̂, ndik ŋgèdà Mǎn mùt à gatùglana i kède ɓàwɔga. 10 Nì ɓɔ ɓa teeda ɓàŋga î, ɓa kahal ɓàdna lɛ tùgɛ̀ i kède ɓàwɔga halà wɛ̀ɛ lāa? 11 Nì ɓɔ ɓa ɓat nyɛ̄ lɛ, Lɛlaa ni ɓàyimbēn ɓa ŋkàl lɛ Èlià à ǹlama ɓok lɔɔ̀. 12 Nì nyɛ à kal ɓɔ lɛ, Èlià à ǹlama tɔy ɓok lɔɔ̀, a t�mba tībil maàm mɔmasonā; g ndi lɛlaa i ye ǹtǐlɓàgà inyùu Mǎn mùt lɛ à ǹlama sɔn njɔnɔk inyùu ŋgàndàk mâm, nì yènà kì? 13 Ŋgɔ mɛ̀ ŋkàl ɓee lɛ, Èlià à bilɔ̀, nì ɓɔ ɓa ɓɔŋ nyɛ tɔ̀ kii ɓa ɓē sombòl, kìkìì i ye ǹtǐlɓàgà inyùù yeè. 14 Ɓa těmb ɓǎŋ yāk ɓànigîl, ɓa tɛhɛ limùt lìkɛŋi li ma kēŋa ɓɔ, ɓàyimbēn nì ɓɔ ɓa ɓâdnàgà màmbàdgà. 15 Bitēebīloŋi lìmùt jɔlisonā li tɛ̄hɛ ɓǎŋ nyɛ̄ li ɛgɛ̄p kiìyaga, li lɔ ŋgwee nyɛ̄nī, li yegā nyɛ. 16 Nì nyɛ à ɓat ɓɔ lɛ, Ɓèe nì ɓɔ nì mpèèna kii? 17 Mùt wàda mukède lìmùt à t�mbhɛ nyɛ lɛ, À Lêt mɛ̀ ǹlɔnā man wɛ̀m mùùnlom wɛ̌nī, à gwèe mbūu u mbuk; 18 u yè u mak nyɛ mɔ̀ɔ tɔ̀ hɛɛ, u kwes nyɛ; nì bìhus bi pam nyɛ nyɔ̀, à jɛ̂k màsɔ̀ŋ, à tòŋòk; mɛ̀ ŋ̀kwelēs ɓanigiìl ɓɔŋ lɛ ɓa pemes nyɛ̄ wɔ̄; ndi ɓa nla ɓēe. 19 Nì nyɛ à t� mbhɛ ɓɔ, à kal lɛ̄, À hyây hi ŋgîtɔbhemlɛ̀, mɛ nɔm lāa ɓěnī? Mɛ honɓa kì ɓèè lɛtɛ̀ɛ̀ nì ŋgèdà mbɛɛ? Lɔ̀nana mɛ̀ nyɛ. 20 Nì ɓɔ ɓa lɔnā nyɛ nyɛ̄; à tɛhɛ ɓǎŋ nyɛ̄, mbuu u sogos yaga nyɛ nì ŋgùy, à kwɔ hīsī, à kahal pùmndà, bìhus bi pamâk. 21 Nì nyɛ à ɓat isāŋ lɛ, jàm lini li biɓòdol nyɛ ŋgèdà mbɛɛ? À kal lɛ, Ìlɔ̀ nyɛ mààŋgɛ. 22 U ye ū mɓèna ɓɛs nyɛ hisī i jùu nì malēp lɛ u nɔl nyɛ̄; ndi ɛlɛ ù nlà, kɔ̌n ɓès ŋgɔɔ, hola ɓěs. 23 Nì Yesù à kal nyɛ lɛ, Ɛlɛ ù nlà! Ŋgɔ ŋwɛ̌t à nhēmlɛ̀, à nlà mâm mɔmasonā.24 Bitēebīloŋi ìsaŋ mààŋgɛ à lɔnd, à kal ni gwǐhà i mìs lɛ, À Ŋwɛt, mɛ̀ nhēmlɛ̀; hola ŋgìtɔbhemlɛ̀ wɛ̀m. 25 Kìi Yēsù à ǹtɛhɛ limùt li ŋkaa lòha ŋgwee, à kond mbuu nyɛgā, à kal wɔ lɛ, À wɛ mbūu u mbuk nì u ndɔk, mɛ̀ ŋkàl wɛ lɛ̄, Nyɔdi nyɛ̄ muù, ù jòp ha ɓaŋ nyɛ̄nī. 26 Ni mbuu u lɔnd, u sogos yaga nyɛ, u pam, mààŋgɛ à yilā kìkìi mìm, kàyèlɛ ŋgàndàk ì kal lɛ, À ŋ̀wɔ. 27 Ndi Yesù à gwɛl nyɛ wɔ̀ɔ, à tee nyɛ; nì nyɛ à tɛlɛ̂p. 28 À jǒp ɓǎŋ ndāp, ɓànigîl ɓee ɓa ɓat nyɛ ɓɔtāma lɛ, Inyǔkī dì bilà ɓe pemes wɔ? 29 Nì nyɛ à kal ɓɔ lɛ, I kà ndòŋ ìni ì nlà ɓe pam ni jàm lìpɛ, ndik nì màsɔɔhɛ̀ nì sogajɛ̄.30 Nì ɓɔ ɓa nyɔdi hâ, ɓa tagɓɛnɛ Gàlìleà; ndi à ɓa sombòl ɓe lɛ mùt a yi hālà. 31 Inyǔlɛ̄ à ɓa niigà ɓànigîl ɓee, à kàlàk ɓɔ lɛ, Mǎn mùt à ntīna i mɔ̀ɔ̀ ma ɓôt, ɓa ganɔ̄l nyɛ, ndi à mmàl ɓaŋ nōlaà, i mbūs dìlɔ diaâ à gatùgɛ. 32 Ndi ɓa tībil ɓē nɔk lipōdol liì, ɓa kɔ̌n kì wɔ̀ŋi i ɓàt nyɛ.33 Nì ɓɔ ɓa pam Kàpɛrnāùm; à yěn ɓǎŋ ndāp, à ɓat ɓɔ lɛ̄, nì pèènaga ki njɛ̌l? 34 Nì ɓɔ ɓa mɔm ŋwɛɛ̄; inyǔlɛ̄ ɓa ɓāpeènà i njɛ̀l lɛ tɔ̀ɔ ǹjɛɛ à nlɔ̀ɔ̀. 35 Nì nyɛ à yen hisī, à sebēl jom nì ɓaà, à kal ɓɔ lɛ, Iɓālɛ̄ mùt à nsòmbol ɓa nu bìsu, a ɓa yàà nu à nsōk yaga hyɛs, nì ǹlìmil u ɓôt ɓɔɓasonā. 36 Nì nyɛ à yɔŋ ndeèk mààŋgɛ, à tee nyɛ i kède yâp; à yɔŋ nyɛ mɔ̀ɔ̀ mee, à kal ɓɔ lɛ, 37 Tɔ̀njɛɛ à ǹyɔŋ wadā munu ndòŋ ndek ɓɔɔŋgɛ ini i jòy jɛ̂m, wɛ̀ɛ à ǹyɔŋ mɛɛ̀; tɔ̀njɛɛ ki à ǹyɔŋ mɛɛ̀, wɛ̀ɛ hà mɛ̀ ɓe nyɛn à ǹyɔ̂ŋ, ndik ŋwɛ̌t à biɔ̄m mɛɛ̀. 38 Yòhanɛ̀s à kal nyɛ lɛ, À Lêt, dì bitɛ̄hɛ muùt wàda à ŋkèdel mimbuu mìmɓɛ i jòy jɔŋ; ndi à nnɔ̀ŋ ɓe ɓes; ndi dì bisòŋa nyɛ, inyǔlɛ̄ à ɓe nɔ̂ŋ ɓe ɓes. 39 Ndi Yesù à kal lɛ, Nì sòŋa ɓaŋ nyɛ̄; inyǔlɛ̄ mùt à tà ɓe nu à yè lɛ à ɓɔŋ
mpēmba jaàm ī jòy jɛ̂m, ndi à la kī hɔ̄ɔ podol mɛ ɓēba.40 Inyǔlɛ̄ mùt à ŋkɔ̀lɓa ɓe ɓes, à yè i ŋgàm yês. 41 Inyǔlɛ̄ tɔ̀njɛɛ à nnyūhnɛ ɓee lìɓòndo li malep inyǔlɛ̄ nì yè ɓa Kr�stò, hɔ̀dɔ nu mɛ̀ nhɔ̄mb ɓee lɛ, ǹsaâ wee u gasɛ̀t ɓe nyɛ.42 Ndi tɔ̀njɛɛ à mɓɔ̀ŋ lɛ wàda munu ndèk ɓɔɔŋgɛ ini i nhēmlɛ mɛɛ̀ a ɓagɛ, i ye nyɛ̄ lɔ̄ŋgɛ lɛ̄ ɓa teŋ nyɛ̄ sɔ̄sɔ̄ ŋgɔ̀k kògòl i kīŋ, a leŋā lɔ̀m. 43 Iɓālɛ̄ wɔ̀ɔ̀ wɔŋ u mɓèègaha wɛ̂, kit wɔ̄; i ye wɛ̀ lɔŋgɛ lɛ̄ ù jop nìŋ nì lɛm, ìlɔ̀ɔ̀ lɛ ù ɓana mɔɔ imaà i kɛ̀ i ɓɛ̄ɛhyee, i kède hyèè hi nlēm ɓēe. 44 Hɔ̀ma ǹsɔŋ wap u ŋ́wɔ̄ ɓēe, tɔ̀ hyèè hi nlēm ɓēe 45 I ɓā kì lɛ kòò wɔŋ u mɓèègaha wɛ̂, kit wɔ̄; i ye wɛ̀ lɔŋgɛ ī jòp i nìŋ ɓok, ìlɔ̀ɔ̀ lɛ u ɓana màkòò imaà i lèŋà i ɓɛ̄ɛhyee i kède hyèè hi nlēm ɓēe. 46 Hɔ̀ma ǹsɔŋ wap u ŋ́wɔ̄ ɓēe, tɔ̀ hyèè hi nlēm ɓēe. 47 I ɓā kì lɛ jìs jɔŋ li mɓèègaha wɛ̂, lɛp jɔ̄; i ye wɛ̀ lɔŋgɛ lɛ̄ ù jop ànɛ̀ Nyambɛ nì jìs jada, ìlɔ̀ɔ̀ lɛ ù ɓana mis imaà i lèŋà i ɓɛ̄ɛhyee, 48 hɔ̀ma ǹsɔŋ wap u ŋ́wɔ̄ ɓēe, tɔ̀ hyèè hi nlēm ɓēe. h 49 Inyǔlɛ̄ hi muùt à ganēda i hyèe, hi sɛsɛ̄mà kì i ganēda ni ɓàs. 50 Ɓàs i ye lām, ndi iɓālɛ̄ ɓàs i nsoy linɛ̀, nì ganès ki yɔ̄ nì kii? Ni ɓana ɓàs i kède na᷆n, ni ɓana kì ǹsàŋ wàda nì nuu.

Markò
10
	
1 Nì nyɛ à nyɔdi hâ, à pam mbɔ̄k Yùdeà nyɔ̀ɔ̀ uu ŋwìì Yɔrdàn; màmùt ma kɔdɓa ki nyɛ̄nī; nì nyɛ à kahal ki nīiga mɔ, kìkìi mɛ̀yà yee.
2 Fàrisày i kɛ nyɛ̄nī i nɔ̀ɔ̀dɛ̀ nyɛ, i ɓat nyɛ lɛ, Ɓàa mùt à yè kùndɛ̀ i hèà ŋwàà weè? 3 Nì nyɛ à tîmbhɛ̀, à kal ɓɔ lɛ, Mosè à ɓehɛ lā ɓee? 4 Ɓɔ nyɛ lɛ, Mosè à kèmhɛ ī tìlà kààt sàgàl lìɓiî, a heā nyɛ̄. i 5 Nì Yesù à kal ɓɔ lɛ, À tìlna ɓèè litìŋ lini inyùu mìŋɛm minân mìnlɛ̀dga. 6 Ndi ìlɔ̀ yaga biɓòdlɛnɛ bi bihègel à hɛ̌k ɓɔ̄ mùùnlom nì mùdàa. 7 Jɔ ni jɔn mùt à gayēk isāŋ ɓɔ nyǎŋ, a adɓɛ ŋwàà weè, 8 ɓɔɓaà ɓa gaɓā nsòn wada; j halā nyɛ̄n ɓa ta hā ɓe iɓaà, ndik ǹsòn wada. 9 Jɔn jàm Nyambɛ à ŋ̀ât, mùt à ɓagal ɓaŋ jɔ̄.
10 Ɓànigîl ɓa kondɛ̄ ɓaāt nyɛ jàm li mū ndāp. 11 Nì nyɛ à kal ɓɔ lɛ, Tɔ̀njɛɛ à nhèa ŋwaa weē, a ɓii nu᷆mpɛ, wɛ̀ɛ à ŋ̀kɛ ndèŋg, à kɔlɓa nu bìsu; 12 Ndi yàk mùdàà iɓālɛ̄ à m̀ɓɔs nlo wèe, à ɓiiba ni nu᷆mpɛ, wɛ̀ɛ à ŋ̀kɛ ndèŋg. 13 Nì ɓɔ ɓa lɔnā nyɛ ɓɔ̀ɔ̀ŋgɛ ɓàtidigi lɛ a tis ɓɔ̄; ndi ɓànigîl ɓa soŋā ɓɔ. 14 Kìi Yēsù à ǹtɛhɛ halà, ŋ̀ɛm u hend nyɛ, à kal ɓɔ lɛ, Ŋwàha ɓɔ̀ɔ̀ŋgɛ ɓàtidigi, ɓa lɔɔ̄ mɛ̌nī; nì sòŋa ɓaŋ ɓɔ̄; inyǔlɛ̄ ndòŋ ìni yɔ̌n ànɛ̀ Nyambɛ ī ye ìyap. 15 Hɔ̀dɔ mɛ̀ nhɔ̄mb ɓee lɛ, tɔ̀njɛɛ à ńyɔ̀ŋ ɓe anɛ̀ Nyambɛ kìkìi mààŋgɛ ǹtidigi, à gajòp yaga ɓe mû. 16 Nì nyɛ à yɔŋ ɓɔ mɔ̀ɔ̀ mee, à kehī mɔɔ mee ŋgìì yâp, à sayāp ɓɔ. 17 À jǒp ɓǎŋ njɛ̀l, mùt wàda à lɔ ŋ̄gwee, à umul nyɛ màɓɔŋ, à ɓat nyɛ̄ lɛ, À lɔŋgɛ Māleèt, mɛ ɓɔŋ lāa lɛ ndi mɛ kodōl nìŋ ɓɔgā? 18 Nì Yesù à kal nyɛ lɛ, Ù nsèblɛnɛ ki mɛ lɔ̄ŋgɛɛ̀? Mùt nyɛkǐnyɛ̄ à tà ɓe lɔŋgɛ̂, hàndugi Nyambɛ nyɛ̄tāma. 19 Ù ńyī matìŋ lɛ, Ù nɔlɔk ɓaŋ mùt, Ù kɛ̀nɛk ɓaŋ ndèŋg, Ù nibik ɓâŋ, Ù tɛlɓak ɓaŋ mbògi bìtɛmbɛɛ, Ù lògok ɓaŋ mùt, Ù tinâk ìsɔŋ ɓɔ nyùŋ lipem. l 20 Nì nyɛ à kal nyɛ lɛ, À Lêt, mɛ̀ bitēeda màm mana mɔmasonā ìlɔ̀ yaga mɛ mààŋgɛ. 21 Nì Yesù à nun nyɛ, à gwes nyɛ, à kal nyɛ lɛ, Jàm jada jɔn li ŋgi yiī wɛ̀; kɛ̀ nùŋul gwɔ̀m gwɔbisonā ù gwèe, u ti dìyɛyɛ̀bà, halā nyɛ̄n ù gaɓāna lisòò li ŋkùs i ŋgìi; ndi u lɔɔ̄, u ɓɛgɛ̄ɛ mbāsa, u nɔŋ mɛ̀.22 À nɔk ɓǎŋ ɓàŋga î, à kaŋ su, à kɛ nī ndùdù; inyǔlɛ̄ à ɓa mùt à gwèe ŋgàndàk lìhat.23 Nì Yesù à nun ini pɛ̀s nì ii, à kal ɓanigiìl ɓee lɛ, I ye lā ɓaèdga ni ɓòt ɓa gweē ŋgàndàk ŋ̀kùs i jòp i ànɛ̀ Nyambɛ̂!24 Ɓànigîl ɓee ɓa ɛgɛ̄p inyùu bìɓàŋga gwee. Ndi Yesù à tîmbhɛ̀ kì, à kal ɓɔ lɛ, À ɓɔɔŋgɛ, i ye lā ɓaèdga nì ɓòt ɓa mɓōdol ŋkùs ŋ̀ɛm i jòp i ànɛ̀ Nyambɛ̂! 25 I ye tɔ̀mba ni kàmêl i sɔ̀ɔ̀mà litūba li ndɔndɔ̀k, ìlɔ̀ɔ̀lɛ ŋ̀gwàŋ mût u jop ànɛ̀ Nyambɛ̂. 26 Ɓa ɛgɛ̄p ŋgandàk kîyaga, ɓa kal nyɛ̄ lɛ, Ǹjɛɛ ni à yè lɛ à tɔhlànà? 27 Yesù à nun ɓɔ, à kal lɛ, Ɓòt ɓa nlà ɓe ɓɔŋ jàm lî, ndi hà Nyambɛ ɓēe; inyǔlɛ̄ Nyambɛ à nlà ɓɔŋ maàm mɔmasonā. 28 Nì Petrò à kahal kàl nyɛ lɛ, Nǔnkì, dì biyēk maàm mɔmasonā, dì nɔŋ wɛɛ̀. 29 Yesù à kal lɛ, Hɔ̀dɔ mɛ̀ nhɔ̄mb ɓee lɛ, mùt nyɛkǐnyɛ̄ nu à ǹyek ndap tɔ̀ lògnyaŋ ɓoòlom nì i ɓodàa, tɔ̀ nyàŋ tɔ̀ ìsaŋ, tɔ̀ ɓɔ̌n tɔ̀ dìsi inyùu jòy jɛ̂m nì inyùu Mìŋaŋ Mìnlam, 30 nyɛn à gakòs hanânɔ ŋgèdà ìni ɓɔ̀ màndap, ɓɔ̀ lògnyaŋ ɓoòlom nì i ɓodàa, ɓɔ̀ ɓànyàŋ, ɓɔ̀ ɓɔ̌n, ɓɔ̀ dìsi mbogôl ŋgèlè i kède ndèèŋgà; ndi ŋgèdà ì nlɔ̀ nìŋ ɓɔgā. 31 Ŋgàndàk ɓa bisu i gaɓā ɓa mbus, ɓa mbus kî ɓa gaɓā ɓa bisu.32 Ɓa ɓā njɛ̀l i ɓɛ̄t ī Yèrusàlɛ̀m, Yesù à ɓògòk ɓɔ bisū; nì ɓɔ ɓa hɛ̂l, ɓa ɓā ɓā nɔɔ̀ŋ mbūs ɓa kɔnɔ̀k wɔ̀ŋi. Nì nyɛ à yɔŋ ki jǒm nì ɓaà, à kaa āŋlɛ ɓɔ màm ma gagwɛ̀l nyɛ, nyɛ ɓɔ lɛ, 33 Nùnakì, dì mɓɛ̄t Yèrusàlɛ̀m; Mǎn mùt à gatīna mɔ̀ɔ̀ ma biprǐsì bìkɛŋi nì ɓàyimbēn; ɓa gapēmhɛnɛ nyɛ mbàgi nyɛ̀mb, ɓa gatī nyɛ bìlɔ̀ŋ bìpɛ, 34 ɓa gandɛ̄glɛ nyɛ, ɓa colɛ nyɛ̄ màtay, ɓa ɓep nyɛ̄ dìsòo, nì nɔl nyɛ̄; ndi mbūs dìlɔ diaâ à gatùgɛ. 35 Yàkobò ɓɔ Yòhanɛ̀s, ɓɔ̀n ɓa Sebèdeò, ɓa kogɛ nyɛ̄nī, ɓa kal nyɛ lɛ, À Lêt, dì nsòmbol lɛ u ɓoŋōl ɓès tɔ̀ kinjɛ̄ jàm dì mɓàt wɛ̂. 36 Nì nyɛ à kal ɓɔ lɛ, Kii nì nsòmbol lɛ mɛ ɓoŋōl ɓèe? 37 Nì ɓɔ ɓa kal nyɛ lɛ, Kèmhɛ ɓès lɛ wàda a yen wɔ̀ɔ̀ wɔŋ waalōm, nu kì i wɔ̀ɔ̀ waaē lipēm jɔŋ. 38 Yesù nyɛ ɓɔ lɛ, Nì ńyī ɓe jàm nì mɓàt. Liɓòndo mɛ̀ nnyɔ̄, ɓàa nì yè lɛ nì la nyɔ̄ jɔɔ̀? Tɔ̀ sòblànà lisòblɛ̀ mɛ̀ nsòblànà? 39 Ɓɔ nyɛ lɛ, Dì nlà. Yesù nyɛ ɓɔ lɛ, Liɓòndo mɛ̀ nnyɔ̄ yàk ɓèe nì ganyɔ̄ jɔ; yàk lisòblɛ̀ mɛ̀ nsòblànà nì gasòblana jɔ; 40 ndi i yèn i wɔ̀ɔ̀ wɛ̂m waalōm tɔ̀ u waaē, jàm jɛ̂m ɓe li ī tī; ndi li ye yàà inyùu ɓɛ̀t li kòòbana. 41 Jòm li nɔ̄k ɓǎŋ hālà, li kahal ūnɓɛnɛ Yakōbò nì Yòhanɛ̀s. 42 Nì Yesù à sebēl ɓɔ, à kal ɓɔ lɛ, ɓèe nì ńyī lɛ ɓa ɓā nnɛ̄nɛ kìkìi ɓà-ànɛ̀ ɓa bilɔ̀ŋ bìpɛ ɓa ntèt gwɔ, ɓòt ɓap ɓàkɛŋi kî ɓa ŋkèhnɛ ɓɔ mɔ̀ɔ ŋɔ̄. 43 Ndi i gaɓā ɓe halā ī kède na᷆n; tɔ̀njɛɛ à nsòmbol ɓa nûŋkɛŋi i kède na᷆n, à gaɓā nlìmil nân; 44 tɔ̀njɛɛ ki à nsòmbol ɓa nu bìsu i kède na᷆n, à gaɓā ŋkɔ̀l u ɓɔɓasonā. 45 Halā kì nyɛn Mǎn mùt à bilɔ̀ ɓe lɛ ɓa gwelēl nyɛ̄, ndik lɛ̄ a gwelēl ɓāpɛ, nì ti kì nɔ̀m yee binɔ̀ŋ inyùu ŋgàndàk ɓôt.46 Nì ɓɔ ɓa pam Yèrikò; kìi à nnyɔ̄di Yèrikò, nyɛ nì ɓànigîl ɓee nì lìmùt lìkɛŋi, mùt njàgi nu ndīm lɛ Bàrtìmeò, mǎn Tìmeò, à ɓa à yìi ī pāŋ njɛ̀l. 47 À nɔk ɓǎŋ lɛ̄ Yesù mùt Nǎsàrèt nû, à ɓodōl lɔnd, à kal lɛ, À Yesù, mǎn Dāvìd, kɔ̌n mɛ̀ ŋgɔɔ. 48 Ŋgàndàk ì kond nyɛ lɛ a mɔm ŋwɛ̀ɛ; ndi à lɔnd ŋgandàk ìlɔ̀ɔ̀ ha lɛ̄, À wɛ Mǎn Dāvìd, kɔ̌n mɛ̀ ŋgɔɔ. 49 Nì Yesù à tɛlɛ̂p, à kal lɛ, Sèblana nyɛ̄. Nì ɓɔ ɓa sebēl muùt ndim nû, ɓa kal nyɛ lɛ, Ɓan ŋ̀ɛm, tɛlɛp, à nsèbel wɛ̂. 50 Nì nyɛ à lɛŋ mbɔt yee hisī, à nyɔdi hûm, à lɔ yāk Yēsù. 51 Nì Yesù à t�mbhɛ nyɛ, à kal lɛ, Ù nsòmbol lɛ mɛ ɓɔŋ lā wɛɛ̀? Nì mùt ndim à kal nyɛ lɛ, À Rabōnì, lɛ mɛ tɛhna. 52 Nì Yesù à kal nyɛ lɛ, Kɛ̀nɛk; hemlɛ̀ yɔŋ i ntɔhɔl wɛ̂. Bitēebīloŋi à tɛhnà, à nɔŋ nyɛ ha njɛ̀l.

Markò
11
	
1 Kìì ɓa mpam ɓɛbɛ̀ɛ̀ nì Yèrusàlɛ̀m, nì Bètfagè nì Bètanìà, nyɔ̀ɔ hīkòa Olīvè, à ɔm ɓanigîl ɓee iɓaà, 2 à kal ɓɔ lɛ, Ɓèe kɛ̀na mbāy ì yè ɓèe mbɔ̀mbɔ̂m; kìi nì njòp mû, nì gahɔ̄ɔ
kɔba man jàgâs à tìŋi, mùt à ǹyenàk ɓe nyɛ ŋgìi; tìŋlana nyɛ̄, ni lɔnā nyɛ̄. 3 Iɓālɛ̄ mùt à m̀ɓat ɓee lɛ, Inyǔkī nì mɓɔ̀ŋ
halà? Kàla nyɛ̄ lɛ, Ŋwɛ̌t à nsòmbol nyɛ; à gahɔ̄ɔ ki tìmbis nyɛ hana. 4 Nì ɓɔ ɓa kɛ̂, ɓa kɔba man jàgâs à tìŋi mbēdge ɓɛbɛ̀ɛ̀ nì ŋwɛ̀mɛl; nì ɓɔ ɓa tiŋīl nyɛ. 5 Ɓàhɔgi i kède ɓòt ɓa ɓā ɓā tee hà, ɓa ɓat ɓɔ lɛ, Nì mɓɔ̀ŋ kii, nì ntìŋlɛnɛ ki man jàgâs? 6 Nì ɓɔ ɓa kal ɓɔ kìi Yēsù à kǎl ɓɔ̄; nì ɓɔ ɓa ŋwas ɓɔ, ɓa kɛ̂. 7 Nì ɓɔ ɓa kɛnā man jàgâs yak Yēsù, ɓa kehī
mbɔt yap ŋgìì yeè; nì nyɛ à yen nyɛ ŋgìi. 8 Nì ŋgàndàk i tɛk mbɔt yap i njɛ̀l, ɓapɛ kî ɓa kidîk mìncɛ̂p mi biɛ ɓa tɛgɛ̂k màɓuy map i njɛ̀l. 9 Ɓàɓòk bisū, nì ɓànɔ̀ŋ nyɛ mbūs, ɓa lɔnd lɛ, Hòsanà! m Nu à nlòl i jòy li Ŋwɛt a ɓa ǹsǎyɓàk!
10 Ànɛ̀ i tatā wès Davìd i ɓa ǹsǎyɓàk, i nlɔ̀ i jòy li Ŋwɛt!
Hòsanà i ŋgìŋgiì! 11 Nì nyɛ à pam Yèrusàlɛ̀m, à jop tēmpɛ̀l; kòkoa i kwɔ̀ɔ ɓǎŋ, à ma māāl ɓeŋgɛ̄ maàm mɔmasonā, à kɛ Bètanìà nyɛ nì jǒm nì iɓaà.
12 Kɛl ì ɓa nɔ̂ŋ hâ, ŋgèdà ɓa ɓā loòl Bètanìà, njàl ì kahal nyɛ. 13 Nì nyɛ à tɛhɛ ɛ faygè nɔnɔk, i ɓâk ì gwèe cǎy, à kogɛ muù, lɛ tɔ̀ɔ à yè lɛ à tɛhɛ yɔm. Ndi à pam ɓǎŋ mù, à tɛhɛ ɓe yɔm yɔkǐyɔ̄ ndik cǎy; inyǔlɛ̄ ŋgèdà faygè ɓe ì.
14 Nì Yesù à yɔŋ hɔp, à kal yɔ lɛ, Mùt à jɛ ha ɓaŋ lìtam jɔŋ kɛlkǐkɛ̄l. Nì ɓànigîl ɓee ɓa nɔk halà.
15 Nì ɓɔ ɓa pam Yèrusàlɛ̀m. Nì Yesù à jop tēmpɛ̀l, à kahal lùhul ɓa ɓā ɓā nuŋùl nì ɓa ɓā ɓā sɔ̄mb mū tēmpɛ̀l, à ɓos mMar 11: 9 Ɓèŋgɛ 
bitêblè bi ɓahèŋhà mɔ̀ni, nì bìyèènɛ; bi ɓanùŋùl dìɓɛ̀ŋ; 16 à nɛɛbɛ ɓē lɛ mùt a ɓɛgɛ̄ɛ yɔ̌m, a tagɓana yɔ̄ mu tēmpɛ̀l.
17 À niiga ɓɔ, à kal lɛ̄, Ɓàà i ta ɓē ntǐlɓàgà lɛ, Ndap yɛ̂m ì gasèblana lɛ ndap màsɔɔhɛ̀ inyùu bìlɔ̀ŋ gwɔbisonā? n Ndi ɓèe nì ǹy�lha yɔ hōk ɓoòt ɓa ŋgadla. 18 Bìprǐsì bìkɛŋi nì ɓàyimbēn ɓa nɔ̄k ɓǎŋ hālà, ɓa kahal yīŋil nyɛ lìnolol; inyǔlɛ̄ ɓa ɓā kɔɔ̀n nyɛ wɔ̀ŋi, inyǔlɛ̄ lìmùt jɔlisonā li ɛ̀gɛp īnyùu màeba mee. 19 À ɓa à nyɔdi ni ɓànigîl ɓee ŋkɔ̀ŋ hi kokōa.
20 Ɓa ɓā tagɓɛ̀ ɓǎŋ kɛ᷆glà, ɓa tɛhɛ ɛ faygè i ma yūyì ìɓòdòl miŋkàŋ. 21 Nì Petrò à hɔŋɔ̂l, à kal nyɛ lɛ, À Rabì, nǔnkì, ɛ
faygè ù bitììhɛ̀, i ńyuyì. 22 Nì Yesù à tîmbhɛ̀, à kal ɓɔ lɛ, Hemlana Nyāmbɛɛ̀. 23 Hɔ̀dɔ mɛ̀ nhɔ̄mb ɓee lɛ, Tɔ̀njɛɛ à ŋkàl hikòa hini lɛ, Nùdla, u leŋā lɔ̀m; à pendā ɓe ŋɛ̄m wee, ndi à hemlɛ ndik lɛ̄ jàm à mpɔ̄t li mɓòŋà, jàm à mpɔ̄t à gaɓāna jɔ. 24 Jɔn mɛ̀ ŋkèlel ɓee lɛ, màm mɔmasonā nì nsɔ̄ɔhɛ̀ nì yàgàl, hemlana lɛ̄ nì ŋ̀kos mɔ, ndi nì gaɓāna mɔ. 25 Ndi tɔ̀ ìmbɛ ŋgedà nì tee ī sɔ̄ɔhɛ̀, iɓālɛ̄ nì gwèènɛ mùt jàm, ŋwèhlana nyɛ̄; lɛ ndi yàk Ìsɔŋ na᷆n nu à yè i ŋgìì a ŋwehēl ɓèè mahòhà manân. 26 [Ndi iɓālɛ̄ nì ŋŋwèhèl ɓee, tɔ̀ Ìsɔŋ na᷆n nu à yè i ŋgìì à gaŋwèhel ɓe ɓee màhòhà manân.] o
27 Nì ɓɔ ɓa pam Yèrusàlɛ̀m; Yesù à ɓa hyom ɓǎŋ tēmpɛ̀l, bìprǐsì bìkɛŋi nì ɓàyimbēn nì mìmaŋ mi ɓôt ɓa lɔ nyɛ̄nī;
28 ɓa kal nyɛ lɛ, Inyùu ìmbɛ ŋgûy ù mɓòŋol màm mana?
Tɔ̀lɛ ǹjɛɛ à bitī wɛ ŋgùy ìni i ɓɔ̀ŋ mɔ? 29 Nì Yesù à kal ɓɔ̄
lɛ, Mɛ̀ mɓàt ɓee ɓàŋga yada, Tìmbhana mɛ̀, ndi mɛ kal ɓèè inyùu ìmbɛ ŋgûy mɛ̀ mɓòŋol màm mana. 30 Lìsòblɛ̀ li Yohānɛ̀s li bilǒl ŋgìi, tɔ̀ nì ɓòt? Tìmbhana mɛ̀. 31 Ɓa kalna lɛ, Iɓālɛ̄ dì ŋ̀kal lɛ, Li bilòl i ŋgìi; à ŋkàl lɛ, Inyǔkī ni nì bihēmlɛnɛ ɓe nyɛ? 32 Ndi iɓālɛ̄ dì ŋ̀kal lɛ, Nì ɓòt - ɓa ɓā kɔɔ̀n ɓòt wɔ̀ŋi; inyǔlɛ̄ ɓɔɓasonā ɓa ɓā aŋ yāga Yohānɛ̀s lɛ à yè m̀podôl. 33 Nì ɓɔ ɓa t�mbhɛ Yesù lɛ, Dì ńyī ɓēe. Nì Yesù à kal ɓɔ lɛ, Wɛ̀ɛ tɔ̀ mɛ̀ mɛ̀ ŋkàl ɓe mɛ ɓèè inyùu ìmbɛ ŋgûy mɛ̀ mɓòŋol màm mana.

Markò
12
	
1 Nì nyɛ à kahal pōdhɛnɛ ɓɔ ŋgèn, nyɛ ɓɔ lɛ, Mùt wàda à ɓɛ̌l wɔ̀m u miŋkòò mi wây, à keŋ wɔ lipènd, à tem ɓɛɛ inyùu wàà wây, à ɔŋ litedel, p à nidīs wɔ ɓàsalwɔ̌m, à kɛ ī lɔ̀ŋ ipɛ. 2 Ndi ŋgèdà màtam à ɔm ŋkɔ̀l yak ɓàsalwɔ̀m lɛ u yoŋōl nyɛ̄ màtam ma wɔm u miŋkòò mi wây i ɓɔ̄nī. 3 Nì ɓɔ ɓa gwɛl wɔ ɓa ɓep wɔ, ɓa huuha wɔ ǹsɔ. 4 Nì nyɛ à ɔm ki ŋ̀kɔ̀l ùmpɛ ɓɔ̄nī, ni ɓɔ ɓa om wɔ ŋgɔ̀k, nì ɓɔ ɓa top wɔ ŋ̀ŋɔ, ndi ɓa timbīs wɔ nì mbus ɓa ma te᷆ŋga wɔ kiìyaga. 5 Nì nyɛ à ɔm umpɛ, wɔn ɓa nɔ̄l; halā kì nì ŋgàndàk ipɛ, ɓa ɓebêk ɓàhɔgi, ɓa nɔlɔ̂k ɓàhɔgi. 6 I yeglɛ ndigi màn weē nu gwēha nyɛ̄tāma, nyɛn à sok ɔ̄m ɓɔ̄nī, à kal lɛ̄, ɓa gaɓāŋ man wɛ̀m. 7 Ndi ɓàsalwɔ̀m ɓa ɓā kaālna lɛ, Ŋ̀kàdɓum nunu; lɔ̀ga, di nɔl nyɛ̄, ɓum i ɓa yēs. 8 Nì ɓɔ ɓa gwɛl nyɛ, ɓa nɔl, ɓa lɛŋ nyɛ mbūs wɔ̀m u miŋkòò mi wây. 9 Ŋwɛ̀t wɔm u miŋkòò mi wây à gaɓɔ̀ŋ ni laa? À galɔ̀, a ce ɓàsalwɔ̌m, a ti ɓòt ɓàpɛ wɔ̀m u miŋkòò mi wây. 10 Ɓàa nì biāŋ yaga ɓe tiīlna ini lɛ,
Ŋgɔ̀k ɓàɔŋ ɓa bicèl,
Yɔ̌n ì biyìla ŋgɔ̂k lìkas,
11 Jàm lini li bilòl yak Ŋwɛ̌t,
Li ye hēlha i mìs mes? 
12 Ɓa ɓā sombòl gwɛ̀l nyɛ, ndi ɓa kɔn limùt wɔ̀ŋi; inyǔlɛ̄ ɓa yī lɛ̄ ɓɔn à ŋ̀kennɛ i ŋgěn ì; nì ɓɔ ɓa yek nyɛ, ɓa kɛ̂. 13 Nì ɓɔ ɓa ɔm Farīsày hɔgi nì Lòk Herōdè hɔgi nyɛ̄nī i ɓèl nyɛ nyɔ̀. 14 Kìì ɓa nlɔ̂, ɓa kal nyɛ lɛ, À Lêt, dì ńyī lɛ ù yè màliga, ù mɓāŋ ɓe tɔ mùt; inyǔlɛ̄ ù nnùnul ɓe ɓôt bitēe bi mis, ù nnīiga ki njɛ̌l Nyāmbɛ nì màliga. Ɓàà i ye kùndɛ̀ i tī kāysà tâs, tɔ̀ hɛni? Ɓàà di tinak, tɔ̀lɛ, dì ti ɓâŋ? 15 Ndi à tɛhɛ bìhèŋɓà gwap, à kal ɓɔ lɛ, Nì nnɔ̀ɔ̀dɛnɛ ki mɛ̂? Lɔ̀nana mɛ̀ dènarìò, mɛ ɓeŋgɛ̄. 16 Nì ɓɔ ɓa lɔnā yɔɔ̀. Nì nyɛ à ɓat ɓɔ lɛ, Ɓàa òŋgɓà yɛn ini, jòy jɛn ki līni? Nì ɓɔ ɓa kal nyɛ lɛ, Kaysà. 17 Nì Yesù à kal ɓɔ lɛ, Tina kāysà gwɔ̀m bi kaysà, Nyambɛ kì gwɔ̀m bi Nyambɛ̂. Nì ɓɔ ɓa hɛl ni nyɛ̄ kiìyaga. 18 Sàdukày, i ɓɛ̀t ɓa ŋkàl lɛ lìtùgɛ̀ li ta ɓēe, ɓa lɔ ī nyɛ̄nī, ɓa ɓat nyɛ lɛ, 19 À Lêt, Mosè à tìlna ɓès lɛ, Iɓālɛ̄ mùt mànyaŋ à ŋ̀wɔ, à yek ŋwaa, ŋgì mǎn, mànyaŋ a yɔɔ̄ŋ yīk yee, a toohɛnɛ nyɛ̄ ɓūm. 20 Lìnyàŋ lisâmbɔk li ɓā; nu bìsu à ɓii ŋwaa, à wɔ, à yek ɓe man; 21 nu à ǹyonos iɓaà à yɔŋ nyɛ, à wɔ, à yek ɓe man; nu à ǹyonos ɓaâ kì ǹlèlèm halà; 22 ɓɔ ɓasâmbɔk ɓa yek ɓe man. Mbūs ɓɔ̄ɓasonā yàk mùdàà nyɛ̂k à wɔ. 23 Jɔn à gaɓā ni ŋwaa wɛɛ̄n i kède yâp i ŋgedà ɓa gatùgɛ i kɛ̄l lìtùgɛ̀? Inyǔlɛ̄ ɓɔ ɓasaàmbɔk ɓa ɓā ɓā gweē nyɛ̄ kìi ŋwàa. 24 Yesù à kal ɓɔ lɛ, Ɓàà inyùu jàm li ɓē nyɛn nì ńyùmùl, lɛ nì ńyī ɓe Matìlà, tɔ̀ lìpemba li Nyambɛ̂? 25 Inyǔlɛ̄ i ŋgèdà ɓa ntùgɛ i kède ɓàwɔga, ɓa mɓīi ɓēe tɔ̀ tina māɓīî, ndi ɓa ye kìkìi āŋgɛ̀l i ŋgìi. 26 Inyùu ɓàwɔga, lɛ ɓa ntùglànà, ɓàa nì biāŋ ɓe mu kààt Mosè, hɔ̀ma i mpōda inyùu Lìɓuy kìkìi Nyāmbɛ à podos nyɛ̄, à kal lɛ̄, Mɛ̀ yè Nyambɛ nū Ābràhâm, nì Nyambɛ nū Īsàk, nì Nyambɛ nū Yākòb? s 27 À tà ɓe Nyambɛ nū ɓàwɔga, ndik nū ɓāyōmi; nì ńyòm yaga tɔy ŋgandàk.

28 Wàda mu ɓāyīmbēn à lɔ̂, à nɔk kìì ɓa mɓàdnà, à yi ɓǎŋ lɛ̄ Yesù à ǹtimbhɛ ɓɔ lɔ̄ŋgɛɛ̀, à ɓat nyɛ lɛ, Lîmbɛ litìŋ li ye lī bisu i kède mɔ̄masonā? 29 Yesù à timbhɛ lɛ, Li bisu i kède màtìŋ mɔmasonā li ye lɛ̄, À Isrǎɛ̀l, ɛmblɛ: Ŋwɛ̀t wes Nyambɛ à yè m̀pɔ̀m Ŋwɛt wada; nì lɛ, 30 Ù gwehêk Ŋwɛ̀t lɛ Nyambɛ wɔ̀ŋ nì ŋ̀ɛm wɔŋ wɔnsonā, nì nɔ̀m yɔŋ yɔsonā, nì màhɔŋɔ̂l mɔŋ mɔmasonā, nì ŋgùy yɔ̌ŋ yɔ̀sonā. t Lini jɔn li ye lìtìŋ li bisu. 31 Li iɓaà kì li ye jɔ̄ ǹlèlèm lɛ̄, Ù gwehêk mùt wɔ̌ŋ lìɓok kìkìi wɛ̀mɛ̀dɛ. u 32 Lìtìŋ lìpɛ li ta rMar 12:19 NM 25:5-6
ɓēe li nlɔ̀ɔ̀ mana. Nì ǹyimbēn à kal nyɛ lɛ, Lɔŋgɛ̂, À Lêt, u m̀pɔt maliga, inyǔlɛ̄ Nyambɛ à yè wàda; nûmpɛ à tà ɓee ndik nyɛ̄; 33 nì i gwēs nyɛ̄ nì ŋ̀ɛm wɔnsonā, nì yi yɔsonā, nì ŋgùy yɔ̀sonā, nì i gwe᷆s kì mùt wèe lìɓok kìkìi nyɛ̄mɛ̀dɛ, halā à nlɔ̀ɔ̀ bisɛ̀sɛmà gwɔbisonā bi ntūl i hyèe, nì bipɛ. 34 Yesù à tɛhɛ ɓǎŋ lɛ̄ à ǹtimbhɛ ni yī, à kal lɛ, Ù tà ɓe haà nì ànɛ̀ Nyambɛ̂. Ìɓòdòl ŋgèdà ì mùt nyɛkǐnyɛ̄ à làa hā ɓe kandal nyuu i ɓàt nyɛ jàm.	
35 Yesù à ɓa niigà ɓǎŋ mū ī Tēmpɛ̀l, à kal lɛ, Lɛlaa ɓàyimbēn ɓa ŋkàl lɛ Krǐstò à yè mǎn Dāvìd? 36 Davìd nyɛmɛ̀dɛ à pɔt nì ŋgùy Mbuu M̀pubi lɛ,
Ŋwɛ̌t à bikàl Ŋwɛt wɛ̂m
lɛ, Yěn wɔ̀ɔ̀ wɛ̂m waalōm,
Lɛtɛ̀ɛ̀ mɛ̀ yilha ɓaɓala
ɓɔ̄ŋ kèhnɛ makòò mɔŋ. 
37 Davìd nyɛmɛ̀dɛ à sèblàk nyɛ lɛ Ŋwɛ̌t, lɛlaa ni à yè nyɛ
mǎn? Ŋgàndàk ɓòt ì ɓa ɛmblɛ̀ nyɛ nì màsee.
38 À pɔt mū māēba mee lɛ, Nì yihgɛ̀ inyùu ɓàyimbēn, ɓa ɓā ŋgwēs hyomna mintìŋgìl mi mbɔt, nì màyègà biɓòm, 39 nì bìyèènɛ bi bisu mandāp ma mitìn, nì ɓahɔ̀ma ɓa bisu maŋgànd; 40 ɓɔn ɓa ŋkādal mandap ma biyik, ɓa nômhàk màsɔɔhɛ̀ ma ŋgâlɓà; ɓana ɓɔn ɓa gakòs mbagī nōgoòs ì nlòòhà.
41 Nì nyɛ à yen hisī mbɔ̀mbɔ̂m ŋ̀kuu makèblà, à ɓèŋgɛ̀gɛ̀ kìkìi lìmùt li nlɛ̀ŋ mɔnī mu ŋkūu makèblà; ŋgàndàk miŋgwàŋ i lɛŋɛ̀k ŋgàndàk. 42 Ndi hìyɛyɛ̀bà hi yik mudàa hi lɔ̂, hi lɛŋ disǐnàgà di mɔnī diɓaà mû, halā à yè pɛ̀s kabā. 43 Nì nyɛ à sebēl ɓanigiìl ɓee, nyɛ ɓɔ lɛ, Hɔ̀dɔ mɛ̀ nhɔ̄mb ɓee lɛ, hiyɛ̄yɛ̀bà hi yik mudàà hini hi nlɛ̂ŋ ìlɔ̀ɔ̀
ɓɔɓasonā ɓa nlɛɛ̄ŋ munu ŋkūu makèblà; 44 Inyǔlɛ̄ ɓɔɓasonā ɓa lɛ̀ŋɛk ndigi jògà li mbugà yǎp; ndi nyɛ nì lìyɛp jee à ǹlɛŋ gwɔ̀m gwɔbisonā à ɓak à gwèe, gwɔbisonā yaga inyùu nɔ̀m yee.

Markò
13

1 Kìi Yēsù à mpām i tēmpɛ̀l, wàda mu ɓānīgiìl ɓee à kal nyɛ lɛ, À Lêt, nǔnkì, ndòŋ ŋgɔ̂k ini, nì ndòŋ maɔŋ ini!
2 Yesù à kal nyɛ lɛ, Ɓàa ù ntɛ̄hɛ maɔ̄ŋ màkɛŋi manâ? Tɔ̀ ŋgɔ̀k yàda ì gayēglɛ ɓe ì kèhi ŋgìi ìpɛ hana, lɛ ɓa nyugɛ̄ ɓe yɔ hīsī.
3 Kìi à ǹyen ŋgìi hìkòa Olīvè, i mbɔ̀mbɔm tēmpɛ̀l, Petrò, Yàkobò, Yòhanɛ̀s nì Àndrěà ɓa ɓat nyɛ ɓɔtāma lɛ, 4 Kǎl lɛ̄
ɓès, Màm mana ma gaɓānɛ ŋgèdà mbɛɛ? Ki i gaɓā yiīmbnɛ ŋgèdà màm mana mɔmasonā ma ŋkɛ̀ i yōnoòl? 5 Nì Yesù à kahal kàl ɓɔ lɛ, Nì yihgɛ̀ lɛ mùt à yùmus ɓaŋ ɓèe. 6 Inyǔlɛ̄ ŋgàndàk i galɔ̀ i jòy jɛ̂m, i kal lɛ, Mɛ̌n mɛ̀ yè Krǐstò; ɓa yumūs ŋgàndàk ɓòt. 7 Ndi ŋgèdà nì ganɔ̄k inyùu gwèt, nì mbìmbà gwêt, halā à soha ɓaŋ ɓèè miŋɛm; inyǔlɛ̄ màm mana ma nlama gwelà, ndi hà lìsuk ɓe lî.
8 Inyǔlɛ̄ lɔ̀ŋ i ganyàŋgɓɛnɛ lɔ̂ŋ, ànɛ̀ kì i kɔlɓa ànɛ̀; w nyɛ̀ŋg disi i gaɓā ɓahɔ̀ma ɓàhɔ̀ma, njàl kɛŋi ì gaɓā nì màsànda; màm mana mɔn ma ye bìɓòdlɛ bi njôghɛ̀.
9 Ɓèèɓɔmɛ̀dɛ nì yihgɛ̀; ɓa gakɛ̀na ɓee bikēehɛnɛ, ɓa ɓebêk ɓèè mandāp ma mitìn; nì gatɛ̄lɛp mbɔ̀m ɓaŋgɔmîn nì bìkiŋɛ īnyùù yɛ̂m i ɓā ɓɔ̄ mbògi. 10 Mìŋaŋ Mìnlam mi nlama ɓok aŋlana bilɔ̀ŋ gwɔbisonā. 11 Ndi i ŋgèdà ɓa ŋkɛ̀na ɓee bikēehɛnɛ, nì tòŋ ndugi ɓaŋ īnyùu jàm nì gapɔ̄t ndi tɔ̀ kòòbà jɔ; ndi tɔ̀ kinjɛ̄ jàm li gatīna ɓee ŋgɛ̄ŋ ì, jɔn pɔ̄da; inyǔlɛ̄ hà ɓèè ɓe ɓɔn nì mpɔ̄t, ndik Mbūu M̀pubi. 12 Mùt à gatī manyaŋ i nyɛ̀mb, ìsaŋ kî màn weè; ɓɔ̀n ɓa gakɔ̀lɓa ɓagwâl, ɓa nolha ɓɔ̄. 13 Ɓòt ɓɔɓasonā ɓa gaɔ̀ɔ̀ ɓee inyùu jòy jɛ̂m, ndi mùt à nhōnɓa lɛtɛ̀ɛ̀ nì lisūk à gatɔ̄hlana.
14 Ndi i ŋgèdà nì gatɛ̄hɛ yɔm i nsūuŋgaha ŋɛm i cībaàx , i m̀podôl Dàniɛ̀l à podol, i tee hɔ̀ma i lāmga ɓe tɛlɛɛ̀p [nu à ŋāŋ a yɔɔ̄ŋ tāt muù], hanyɛ̄n ɓā ɓā ye Yùdeà ɓa kɛnɛ̄k ŋ̀gwee dikòa; 15 nu à yè i ŋgìi ndāp à sòs ɓaŋ hisī, tɔ̀ jòp i ndāp yeē i yɔ̀ŋ yɔ̀m mû; 16 mùt à yè i wɔ̌m à tèmbek ɓaŋ mbūs i yɔ̀ŋ mbɔt yeè. 17 Ŋgɔɔ ni ɓòdàà ɓa mem nì ɓa ɓā nnyūŋus ɓɔn mu dīlɔ̄ diì! 18 Sɔɔhana lɛ̄ halā à ɓanɛ ɓaŋ ŋgèdà mbèŋ. 19 Inyǔlɛ̄ njiihà ì gaɓā dilɔ̄ diì, ndòŋ ì ì màà  ɓa ɓe ìlɔ̀ yaga biɓèe bi bihègely Nyāmbɛ à hɛ̌k lɛ̄tɛ̀ɛ̀ nì hanânɔ, ì gaɓā ɓe ki tɔ̀ kɛlkǐkɛ̄l. 20 Ndi ɓalɛ Ŋwɛ̀t a hubus ɓe dilɔ̄ diì, ki tɔ̀ mùt wàda à tɔhlana ɓēe; ndi inyùu mìntɛbɛ̂k à tɛp, à hubus dìlɔ. 21 Ŋgèdà ì iɓālɛ̄ mùt à ŋ̀kal ɓee lɛ, Nùnakì, Krǐstò à yè hana, tɔ̀lɛ, Nùnakì, à yè haa; nì hemlɛ ɓâŋ. 22 Inyǔlɛ̄ bìkrǐstò bi bitɛmbɛɛ bi galɔ̀, bi undā bìyìmbnɛ nì màm ma helha, lɛ ndi bi yumūs mìntɛbɛ̂k, iɓālɛ̄ bi nlaà, nì ɓàpodôl ɓa bitɛmbɛɛ. 23 Nì yihgɛ̀ ni: nùnakì, mɛ̀ m̀ɓok ndugi yis ɓee màm mɔmasonā.
24 Ndi dilɔ̄ diì, i mbūs njīihà ì, jɔ̀p li gayìla jiibɛ̀, soŋ ì gaɓày ha ɓee, 25 còdot di gaɓā di ntɔ̄li ŋgìi, di kwɔ̂k, màpemba ma ye ŋgìì ma ganyìŋghana. 26 Ndi tɔ̀ lɛ ɓa gatɛ̄hɛ Man Mùt à nlòl i ɔ̀nda nì lipēmba lìkɛŋi nì lìpem. 27 Hanyɛ̄n à gaɔ̄m aŋgɛ̀l, a kɔt mìntɛbɛ̂k ŋwee mi lolàk mbɛ̀bi inâ ìɓòdòl lisūk li hisi lɛtɛ̀ɛ̀ nì li ŋgiì. 28 Ɓèè niglana ŋgèn inyùu ɛ̄ faygè; ŋgèdà mìncɛ̂p ŋwee mi ntɔɔ, mi hâk cǎy, nì ńyī lɛ sèp i ye ɓɛ̀bɛ̀ɛ̀; 29 halā kì nyɛn yàk ɓèe, kìi nì ntɛ̄hɛ màm mana ma ŋkahal ɓòŋà, yina lɛ̄ à yè ɓɛ̀bɛ̀ɛ̀, à tee yāga maŋwɛ̀mɛl. 30 Hɔ̀dɔ mɛ̀ nhɔ̄mb ɓee lɛ, Hyày hini hi gatāgɓɛ ɓee, màm mana mɔmasonā ŋgì ɓòŋà. 31 Ŋgìi ì gatāgɓɛ nì hìsi, ndi bìɓàŋga gwɛ̂m bi gatāgɓɛ ɓee.
32 Ndi mùt nyɛkǐnyɛ̄ à ńyī ɓe kɛl ì tɔ̀ ŋgɛŋ ì, tɔ̀ aŋgɛ̀l ŋgiì, tɔ̀ Mǎn, ndik Ìsaŋ. 33 Nì yihgɛ̀ ni, nì yènàk pèè, nì sɔɔhɛ̀gɛ̀; inyǔlɛ̄ nì ńyī ɓe ìmbɛ ndeè ŋgèdà ì gaɓɔ̀ma. 34 I ye yàa wɛ̌ŋgɔ̀ŋlɛ mùt à kɛ̀ɛ nlɛ̄ŋ lɔ̀ŋ ipɛ, à yek ndap yeè, à ti miŋkɔ̀l ŋwee ŋgùy, hi wada wēe nsɔn; à ɓehɛ ki ǹtat ŋwɛ̀mɛl lɛ a yen pèè. 35 Jɔn yèna pèè; inyǔlɛ̄ nì ńyī ɓe ŋgedà ŋwɛ̀t ndap à nlòl, tɔ̀ɔ kòkoa, tɔ̀ɔ nì ŋ̀ɛm u, tɔ̀ɔ ŋgèdà kop ì ŋōŋoòl, tɔ̀ɔ̀ kɛ̂glà; 36 lɛ à tiga lɛ à puhɛ ɓee, à kɔba ɓee hilɔ̄. 37 Jàm mɛ̀ ŋkàl ɓee jɔn mɛ̀ ŋkàl ɓɔɓasonā lɛ, Yèna pèè.
	
	
Markò	
14
	
	
1 Ɓɔ ŋgànd Pasàb nì bìkɔ̀ga bi ŋgisèŋha ì yè nɔ̀maà.
Bìprǐsì bìkɛŋi nì ɓàyimbēn ɓa kahal yēŋ njɛɛ̄l kìkìì ɓa ye lɛ̄ ɓa gwɛɛ̄l nyɛ nì màndɔn, lɛ ɓa nɔl nyɛ̄. 2 Inyǔlɛ̄ ɓa kǎl lɛ̄, Hà i ŋgèdà ŋgànd ɓee, lɛ lìsànda li tiga lɛ li kwɔ ī kède ɓòt.
3 Ŋgèdà Yesù à ɓanɛ Bètanìà, i ndāp Sīmòn mùt lò, à ɓa ɓǎŋ à yìi ī jɛ̄, mùdàà wadā à lɔ̂, à ɓâk à gwèe ndɔ̄ŋgi làɓindɛ̀ ì ɓàŋga nārdò ì ŋgàndàk ndàmbà; à ɓɔl ndɔŋgi, à kop nyɛ Yēsù ŋɔ̄. 4 Ɓàhɔgi i kède yap mìŋɛm mi hend ɓɔ, ɓa kal lɛ, Ɓa ŋòbhɛnɛ ki laɓīndɛ̀ ìni? 5 Ɓa ɓāk lɛ ɓa nuŋūl yɔɔ̀ ìlɔ̀ɔ̀ dènarìò iaâ, ɓa ti diyɛyɛ̀bà. Nì ɓɔ ɓa huŋɓɛnɛ nyɛ. 6 Ndi Yesù à kal lɛ, Ŋwàha nyɛ̄; nì ntèèŋgana ki nyɛ? À m̀ɓoŋōl mɛ lɔ̄ŋgɛ ja᷆m. 7 Inyǔlɛ̄ nì gwèe dìyɛyɛ̀bà ŋgèdà yɔ̀sonā ɓěnī, nì yè lɛ nì ɓoŋōl ɓɔ lɔ̄ŋgɛ tɔ̀ ìmbɛ ŋgedà nì nsòmbòl; ndi nì gwèe ɓē mɛ ŋgèdà yɔ̀sô. 8 À m̀ɓɔŋ kìkìi là yee; à m̀ɓok hɔɔ nyuu yɛɛ̀m inyùu màjònâ. 9 Hɔ̀dɔ nu mɛ̀ nhɔ̄mb ɓee lɛ, tɔ̀ hɛɛ Mìŋaŋ Mìnlam mi ga-āŋlana munu ŋkɔ̀ŋ hisi wɔnsonā, yàk jàm mùdàà nunu à m̀ɓɔ̂ŋ li ga-āŋlana i ɓìgdà nyɛ.
10 Nì Yudà Iskàriòt, nu à ɓa wàda mu jǒm nì iɓaà, à kɛ yāk bìprǐsì bìkɛŋi lɛ a ti ɓɔ̄ Yēsù. 11 Ɓa nɔ̄k ɓǎŋ hālà, ɓa kɔn masee, ɓa ɓon nyɛ mɔ̀ni. Nì nyɛ à kahal yeŋ lɔŋgɛ ŋgēdà lɛlaa à yè lɛ à ti ɓɔ nyɛ̄. 12 Kɛl bìsu ì bìkɔ̀ga bi ŋgisèŋha, ŋgèdà ɓa nsèmel man ǹtomba nu Pāsà, ɓànigîl ɓee ɓa ɓat nyɛ lɛ, Hɛ hɔma ù nsòmbol lɛ di kɛɛ̄, di kobana wɛ̀ i jɛ̄ Pāsà? 13 Nì nyɛ à ɔm ɓanigîl ɓee iɓaà, à kal ɓɔ lɛ, Kɛ̀na ŋkɔ̀ŋ, nì gaɓɔ̀ma mût à ɓèèga ēbel malep; nɔ̀ŋa nyɛ̄; 14 tɔ̀ nûmbɛ hɔma à ǹjôp, Kàla ŋwɛ̀t ndap ì lɛ, Màlêt nyɛ, Tǔŋ ɓàkèn ì yè hɛɛ, hɔ̀ma mɛ̀ njēl Pasà lòŋnì ɓànigîl ɓɛ̂m? 15 Nyɛmɛ̀dɛ à gaēba ɓee sɔ̄sɔ̄ tùŋ nyɔɔ̄ ŋgīda ŋgìi, à yè ɓàkòòbaga; kòòbana ɓès mû. 16 Nì ɓànigîl, ɓa pam ŋkɔ̀ŋ, ɓa kɔba kìkìi à kǎl ɓɔ̄; nì ɓɔ ɓa koba Pasà.
17 Kòkoa i kwɔ̀ɔ ɓǎŋ, à lɔ nyɛ̄ nì jǒm nì iɓaà. 18 Ɓa ɓā ɓǎŋ ɓā yiī, ɓa jɛ̂k, Yesù à kal lɛ, Hɔ̀dɔ mɛ̀ nhɔ̄mb ɓee lɛ, wàda i kède na᷆n à galīibana mɛɛ̀, nu yāga ɓěhnà nyɛ dì njɛ̄.
19 Nì ɓɔ ɓa unûp, ɓa ɓat nyɛ wàda wadā lɛ, Ɓàa mɛ̀? Nûmpɛ kî à kal lɛ, Ɓàa mɛ̀? 20 Nì nyɛ à kal ɓɔ lɛ, À yè wàda mu jǒm nì iɓaà, nu ɓěhnà nyɛ dì nhēha wɔɔ sōya. 21 Mǎn Mùt à ŋkɛ̀ yàa, kìkìì i ye ǹtǐlɓàgà inyùù yeè; ndi ŋgɔɔ nì mùt nu à ǹliibana Man Mùt! I ɓeè lɔŋgɛ nì mùt nu lɛ̄ à gwee ɓee. Yesù à ntēe Bilòp bi Ŋwɛt 22 Ɓa ɓā jɛ ɓǎŋ, à yɔŋ kɔgā, à mǎl ɓǎŋ sàyàp, à ɓɛk yɔ, à ti ɓɔ yɔ̄, à kal lɛ, Yɔ̀ŋa, jɛna; nyùù yɛ̂m ìni. 23 À yɔŋ ki lìɓòndo, à mǎl ɓǎŋ tī mayègà, à ti ɓɔ; nì ɓɔɓasonā ɓa nyɔ jɔ. 24 Nì nyɛ à kal ɓɔ lɛ, Màcèl mɛ̂m ma malombla ma yɔndɔ mana ma ŋkubna ŋgandàk ɓòt. 25 Hɔ̀dɔ mɛ̀ nhɔ̄mb ɓee lɛ, mɛ̀ ganyɔ̄ ha ɓe mɛ mālēp ma matam ma ŋkòò wây mana lɛtɛ̀ɛ̀ nì yɔ̀kɛl nu mɛ̀ ganyɔ̄ mɔ yɔ̀ndɔ i ànɛ̀ Nyambɛ̂.26 Ɓa mǎl ɓǎŋ tōp hyembi, ɓa kɛ hīkòa Olīvè. 27 Nì Yesù à kal ɓɔ lɛ, Ɓèèɓɔɓasonā nì gaɓààgɛ inyùù yɛ̂m i ū unu, inyǔlɛ̄ i ye ǹtǐlɓàgà lɛ, Mɛ̀ gaōm nteedà mìntomba, mìntomba mi camā. c 28 Ndi ŋgèdà mɛ̀ gatùglana, mɛ̀ gaɓòk ɓee bisū i Gàlìleà. 29 Petrò à kal nyɛ lɛ, Tɔ̀ ɓɔɓasonā ɓa mɓaàgɛ̀, mɛ̀ mɛ̀ gaɓààgɛ ɓe mɛ̂. 30 Nì Yesù à kal nyɛ lɛ, Hɔ̀dɔ mɛ̀ nhɔ̄mb wɛ lɛ̄, u unu lɛ̀n, ǹlom kōp ŋgì ɔŋ maɔŋa īmaà, ù gatāŋɓa mɛ ŋgèlè iaâ. 31 Nì Petrò à kondɛ̄ yaga yiīgyɛ lɛ, Tɔ̀ ɓalɛ̄ mɛ̀ ǹlama weha ɓehnà wɛ lòŋ, mɛ̀ gatāŋɓa ɓe mɛ wɛ̀. Halā nyɛ̄n ɓɔ̄ɓasonā ɓa pɔ̄t.
32 Nì ɓɔ ɓa pam hɔma jòy jee lɛ Gètsemānè; nì nyɛ à kal ɓanigiìl ɓee lɛ, Ɓèe yèna hāna, ŋgèdà mɛ̀ mɛ̀ ŋkɛ̀ i sɔ̄ɔhɛ̀.
33 Nì nyɛ à kɛnā Petrò nì Yàkobò nì Yòhanɛ̀s, à kahal ɛgɛ̄p kiìyaga, à siidàgà. 34 Nì nyɛ à kal ɓɔ lɛ, Ŋ̀ɛm wɛ̂m u nlòòha kɔn ndudù, lɛtɛ̀ɛ̀ nì i nyɛ̀mb; ɓèe yèna hāna, ni yen pèè. 35 Nì nyɛ à kogɛ bisū ndeèk, à kwɔ hīsī, à sɔɔhɛ
lɛ, iɓālɛ̄ i ye lɛ̄ i ɓa, ŋgɛŋ ì i sɛt nyɛ̄. 36 À kal lɛ, Abà, à Tâ, ù nlà mâm mɔmasonā; hèa mɛ̀ liɓòndo lini; ndi hà kìi mɛ̀
mɛ̀ nsòmbòl ɓee, ndik kìkìi wɛ̀ ù nsòmbòl. 37 Nì nyɛ à lɔ̂, à kɔba ɓɔ hilɔ̄, à kal Petrò lɛ, À Simòn, ɓàa ù yè hilɔ̄? Ɓàa ù ɓak ɓe lɛ ù yen peē ŋgɛŋ yadā? 38 Yèna pèè, sɔɔhana lɛ̄
nì jòp ɓaŋ ī kède mànɔ̀ɔ̀dànà; mbuu u nnɛ̄ɛbɛ̀ yaga, ndi mìnsòn mi mɓɔ̀mb. 39 À kɛ kì, à sɔɔhɛ̀, à pɔt minlèlèm mi biɓàŋga. 40 Nì nyɛ à kondɛ̄ ki lɔ̀, à kɔba ɓɔ hilɔ̄, inyǔlɛ̄ mìs ma ɓā nɛ yāga ɓɔ̄ cɛ̀mcɛ̀m; ɓa ɓā yi ɓē jàm ɓa ntìmbhɛ
nyɛ. 41 À lɔ kī lìlɔ̀nà liaâ, à kal ɓɔ lɛ, Ɓèe kɛ̀na yàà hilɔ̄
hanaànɔ, nɔ̀yga. Halā à kòli; ŋgɛŋ ì ŋ̀kɔlà; nùnakì, Mǎn Mùt à ǹliibana i mɔ̀ɔ̀ ma ɓaɓɔ̀ŋɓeba. 42 Tɛlɓana, di kɛnɛ̄k; nùnakì, nu à nlīibana mɛɛ̀ à gwèe nì mɔ̀ɔ.

43 Bìteebīloŋi, ki à ŋgi pɔdɔ̂k, Yudà, wàda mu jǒm nì iɓaà, à lɔ lo᷆ŋnì lìmùt li ɓâk li gweē pàminsɔ̀ŋ nì bìkek, ɓa lolàk yak bìprǐsì bìkɛŋi, nì ɓàyimbēn, nì mìmaŋ mi ɓôt. 44 Nu à liibana nyɛ̄, à ti ɓɔ̄ yìmbnɛ, à kal lɛ, Mùt mɛ̀ gasɔ̄s, wɛ̀ɛ
nyɛ̄ nù; gwɛ̀la nyɛ̄, ni tibil kɛ̀na nyɛ. 45 À pam ɓǎŋ, à hɔɔ
kɛ nyɛ̄nī, à kal lɛ, À Lêt, à lêt, à sɔs yaga nyɛ. 46 Nì ɓɔ ɓa ha nyɛ mɔ̀ɔ, ɓa kɛnā nyɛ. 47 Wàda i kède ɓòt ɓa ɓā ɓa tee
hà à sɔdɔl pânsɔ̀ŋ yèe, à ɓep ŋkɔ̀l prisì kɛŋi, à kit wɔ ō.
48 Nì Yesù à kal ɓɔ lɛ, Ɓàa nì ǹlɔ ī gwɛ̀l mɛ̀ nì pàminsɔ̀ŋ nì bìkek wɛ̌ŋgɔ̀ŋlɛ mùt ŋgadla? 49 Mɛ̀ nì ɓèe dì ɓeè i tēmpɛ̀l hi kɛl, mɛ̀ niigàgà, nì bigwɛ̀l ɓe mɛ̂; ndi halā à mɓòŋa lɛ Màtìlà ma yɔ̂n. 50 Nì ɓɔɓasonā ɓa yek nyɛ, ɓa kɛ ŋ̄gwee. Mààŋgɛ wānda nu à kɛ̀ɛ ŋ̀gwee
51 Mààŋgɛ wānda wadā à ɓa nɔ̂ŋ Yesù, nì ǹlɛ̌ŋɓàgà mbɔŋ, lakìi à ɓa ǹsɔ, nì ɓɔ̀ɔ̀ŋgɛ ɓa wanda ɓa gwɛl nyɛ; 52 ndi à yek mbɔŋ, à kɛ ŋ̄gwee nsɔ.
53 Nì ɓɔ ɓa kɛnā Yesù yak prǐsì kɛŋi; nì bìprǐsì bìkɛŋi gwɔbisonā nì mìmaŋ mi ɓôt nì ɓàyimbēn ɓa kɔdɓa ha lòŋnì nyɛ. 54 Petrò à ɓa nɔ̂ŋ Yesù kiŋmbɛ̀m, lɛtɛ̀ɛ̀ nì i kède kɔ̄tɔɔ priīsì kɛŋi; nì nyɛ à yen hisī nyɛ nì mìnlìmil, à nɔhbàk hyèe. 55 Bìprǐsì bìkɛŋi nì ŋgìm ǹtoŋ ɓakeês ɓàkɛŋi ɓa ɓā yeŋ mbògi i kɔ̀lɓà Yesù lɛ ndi ɓa nɔ̂l nyɛ; ndi ɓa tɛ̄hɛ ɓē yɔɔ̀. 56 Inyǔlɛ̄ ŋgàndàk ì ɓɔ̌k mbògi bitɛmbɛɛ i kɔ̀lɓà nyɛ, ndi mbògi yap i ɓā ɓē kiŋ yadā. 57 Nì ɓòt ɓàhɔgi ɓa tɛlɛ̂p, ɓa ɓɔk mbogī bìtɛmbɛɛ i kɔ̀lɓà nyɛ, ɓa kal lɛ, 58 Dì binɔ̄k nyɛ à ŋkàl lɛ, Mɛ̀ gaɓōk tempɛ̀l ìni ì ŋ̀oŋa ni mɔ̀ɔ, mɛ oŋol ìpɛ dilɔ̄ diaâ ì ŋōŋa ɓe ni mɔ̀ɔ. 59 Ndi tɔ̀ la yàa mbògi yap i ɓā ɓē kiŋ yadā. 60 Nì prǐsì kɛŋi ì tɛlɛp i kède yâp, ì ɓat Yesù lɛ, Ɓàa ù ntìmbhɛ ɓe tɔ jàm? Kinjɛ̄
ɓāna ɓa mpɔ̄t i kɔ̀lɓà wɛ̀? 61 Ndi Yesù à ǹniî, à timbhɛ ɓe tɔ jàm. Prǐsì kɛŋi ì timba ki ɓàt nyɛ lɛ, Ɓàa ù yè Krǐstò, Mǎn Nyāmbɛ nū à yè ǹsǎyɓàk? 62 Nì Yesù à kal lɛ, Mɛ̀ yè nyɛ; ndi nì gatɛ̄hɛ Man Mùt à yìi ī wɔ̀ɔ̀ waalōm Lipemba, à lɔ̀k nì ɔ̀nd ŋgiì. e 63 Nì prǐsì kɛŋi ì was mbɔt yee, ì kal lɛ, Dì ŋgi yiŋlàk kì ki ɓaɓɔ̀k mbògi? 64 Nì m̀mal nɔk i òbòs à ŋòbos Nyambɛ jǒy; nì nhɔ̄ŋɔl laa? Ɓɔɓasonā ɓa ɓagāl lɛ à kòli nì nyɛ̀mb. 65 Nì ɓahɔ̄gi ɓa kahal cōlɛ nyɛ màtay, ɓa ho nyɛ sū, ɓa om nyɛ bìkut, ɓa kal nyɛ lɛ, Pɔdɔk bìndèê; nì mìnlìmil mi kahal ɓēp nyɛ màɓay.
66 Nì Petrò à ɓa ɓǎŋ à yìi nyɔ̀ɔ kɔ̄tɔɔ, hìŋgɔ̀ndà hi pr� sì kɛŋi hyada hi lɔ̂; 67 hi tɛ̄hɛ ɓǎŋ Pētrò à nnɔ̄hɔp hyee, hi nun nyɛ, hi kal lɛ, Yàk wɛ̀ ù ɓak ɓeenà Yesù, mùt Nǎsàrèt.
68 Ndi à taŋ, à kal lɛ, Mɛ̀ ńyī ɓē mɛɛ̀, tɔ̀ nɔk jàm ù mpɔ̄t. Nì nyɛ à pam, à kɛ mbēdge kɔ̄tɔɔ; [nì ǹlom kōp a ɔŋ.]
69 Ndi hiŋgɔ̀ndà hi hī tɛ̄hɛ ɓǎŋ nyɛ, hi kahal kàl ɓa ɓā ɓā
ɓa tee hā lɛ̄, Wàda wap nunu. 70 Nì nyɛ à kondɛ̄ ki tāŋ. Ndèk ŋgeŋ ì nɔ̌m ɓǎŋ, ɓa ɓā ɓā ɓa tee hà, ɓa kal ki Pētrò lɛ, Yàk wɛ̀ ù yè tɔy wadā waàp; inyǔlɛ̄ ù yè mùt Gàlìleà, yàk likwèhàk jɔŋ li hɔp li ye kìkìi ìjap. 71 Nì nyɛ à kahal tììhɛ̀ nì kùm sɔ̀ŋ, nyɛ, Mɛ̀ ńyī ɓe mɛ mùt nunu nì mpɔ̄t. 72 Nì bitēebīloŋi ǹlom kōp à ɔŋ ŋgelè ì ǹyonos iɓaà. Nì Petrò à hɔŋɔl ɓaŋgā Yēsù à kǎl nyɛ̄ lɛ, Ǹlom kōp ŋgì ɔŋ maɔŋa īmaà, ù gatāŋɓa mɛ ŋgèlè iaâ. À hɔŋɔl ɓǎŋ hālà, à kahal ɛ̀ɛ̀.


Markò
15

1 Lìom kɛ᷆glà, bìprǐsì bìkɛŋi nì mìmaŋ mi ɓôt nì ɓàyimbēn nì ŋgìm ǹtoŋ ɓakeês ɓàkɛŋi ɓa hɔɔ hɛk peèk,
ɓa kaŋ Yesù, ɓa kɛnā nyɛ, ɓa ti Pilātò. 2 Nì Pìlatò à ɓat nyɛ lɛ, Ɓàa ù yè kiŋɛ Lòk Yudà? Nì nyɛ à tîmbhɛ̀, à kal nyɛ lɛ, Kìkìi ù mpɔ̄t. 3 Nì Bìprǐsì bìkɛŋi bi om nyɛ ŋgàndàk mìnsɔ̀hi, ndi à tìmbhɛ ɓē tɔ jàm. 4 Nì Pìlatò à ɓat ki nyɛ̄ lɛ, Ɓàà ù ntìmbhɛ ɓe tɔ jàm? Tɛhɛ kì ŋgàndàk mìnsɔ̀hi ɓa ŋōm wɛɛ̀. 5 Yesù à tìmbhɛ hā ɓe jaàm jɔkǐjɔ̄; kàyèlɛ Pìlatò à hɛ̂l. 6 I ŋgèdà ŋgànd à ɓa ɓenà pemhɛnɛ ɓɔ mùt wàda, nu ɓā ŋkaa. 7 Mùt wàda jòy jee lɛ Bàrabà à ɓa ŋ̀kàŋâk nyɛ nì ɓa ɓā kwěs lìsànda, ɓɔn ɓa kwěs jɛ̀m mukède lìsànda. 8 Nì lìmùt li kahal ɓàt nyɛ nì lìyògɓɛ̀ lìkɛŋi lɛ a ɓɔŋ ɓɔ kìi à yèe à mɓɔ̀ŋ. 9 Nì Pìlatò à ɓat ɓɔ lɛ, Ɓàa nì nsòmbol lɛ mɛ pemhɛnɛ ɓèè Kiŋɛ Lòk Yudà? 10 Inyǔlɛ̄ à ɓa yi lɛ̄ bìprǐsì bìkɛŋi bi nliibana nyɛ inyùu tāmaà. 11 Ndi Bìprǐsì bìkɛŋi bi lo līmùt lɛ a pemhɛnɛ ndīk ɓɔ̄ Bàrabà. 12 Nì Pìlatò à ɓat ɓɔ lɛ, Mɛ ɓɔŋ lā ni nū nì nsèbel lɛ Kiŋɛ Lòk Yudà? 13 Nì ɓɔ ɓa kondɛ̄ lɔnd lɛ, Tòmol nyɛ̄ mbāsa. 14 Nì Pìlatò à kal ɓɔ lɛ, Inyǔkīi, kinjɛ̄ jàm lìɓɛ à biɓɔ̀ŋ? Nì ɓɔ ɓa lɔnd yaga makɛŋi ŋgìì lɛ, Tòmol nyɛ̄ mbāsa. 15 Lakìi Pìlatò à ɓa sombòl ɓɔ̌ŋ kìkìì i nlēmel limùt, à pemhɛnɛ ɓɔ Bàrabà, à mǎl ɓǎŋ ɓēp Yesù dìsòo, à ti ɓɔ nyɛ̄ lɛ a tomlana mbāsa. 16 Nì sonda ī koōgana nyɛ kɔ̄tɔɔ ndap ŋgɔ̄miìn, nì ɓɔ ɓa kɔt ŋgiìm yǎp ǹtoŋ. 17 Nì ɓɔ ɓa ha nyɛ mbɔ̄t wɛ̄dɛwɛ̀dɛ̀, ɓa hoo ntut bilɔ̀ɔ̀, ɓa ha nyɛ wɔ̄. 18 Nì ɓɔ ɓa kahal yèga nyɛ lɛ, Dì ǹyegā wɛɛ̀, à Kiŋɛ Lòk Yudà! 19 Ɓa ɓep nyɛ jǎy i ŋɔ̄, ɓa colɛ nyɛ màtay, ɓa om maɓɔŋ hisī, ɓa ɓeges nyɛ. 20 Ɓa mǎl ɓǎŋ ndɛ̄glɛ nyɛ, ɓa heā nyɛ mbɔ̄t wɛ̄dɛwɛ̀dɛ̀, ɓa ha nyɛ mbɔ̄t yee. Nì ɓɔ ɓa kɛnā nyɛ i tòmòl nyɛ mbāsa.

21 Mùt wàda à ɓa tagɓɛ̀, à lòlàk bikāy, jòy jee lɛ Simòn, mùt Kìrenè, ìsaŋ Àlègsândrè ɓɔnà Rufòs, f nyɛn ɓa hēles lɛ̄ ɓa kihā, a ɓɛgɛ̄ɛ mbāsa Yēsù. 22 Nì ɓɔ ɓa kɛnā nyɛ hɔ̀ma wadā lɛ Gòlgotà, lìkɔ̀blɛ jee lɛ, Hɔ̀ma kēgee ŋɔ. 23 Nì ɓɔ ɓa ti nyɛ wa᷆y m̀pǒdnàgà nì “mîr”; ndi à yɔ̌ŋ ɓē yɔɔ̀. 24 Nì ɓɔ ɓa tomōl nyɛ mbāsa, ɓa lɛŋā mbaām inyùu kàbnà mbɔt yee, i yī kìi hī muùt à ŋkòs. 25 Ŋgèdà ɓa tòmlɛnɛ nyɛ̄
mbāsa ì ɓa ŋgɛ̄ŋ ɓòo. 26 Màtìlà ma nsɔ̀hi ɓa ōm nyɛ̄ ma tìlɓa ŋgìì yeē lɛ, KIŊƐ LÒK YUDÀ. 27 Ɓa tòmol ɓòt ɓa ŋgadla ɓaà lòŋnì nyɛ mbāsa, wàda wɔ̀ɔ̀ wee waalōm, nu kì u waaē. 28 [Nì Lìtìlà li yɔ̂n, li lī ŋkàl lɛ, À eŋa ī lòŋ yada ni ɓàcàcàŋg.]g 29 Ɓòt ɓa ɓā tagɓɛ̀ ɓa noomàgà nyɛ, ɓa mɛgɛ̀k mìŋɔ, ɓa kalàk lɛ, Ŋ̀ŋ̂! Wɛ̀ nu ù ŋòbos Tempɛ̀l, ù oŋlàk kì yɔ̀ dilɔ̄ diaâ, 30 tɔhɔl wɛ̀mɛ̀dɛ, sǒs ī mbāsa. 31 Halā kì nyɛn yàk bìprǐsì bìkɛŋi nì ɓàyimbēn ɓa ndɛ̄glɛ nyɛ̄, ɓa kal lɛ̄, À ɓe tɔhɔ̂l ɓapɛ; ndi i tɔ̄hɔɔ̀l nyɛmɛ̀dɛ, à nlà ɓee. 32 Krǐstò, Kiŋɛ Lòk Yudà, a sohōk nī mbāsa, lɛ di tɛhɛ, ndi di hemlɛ. Yàk ɓòt ɓa tòmlana lòŋnì nyɛ ɓa yahāl nyɛ. 33 Kɔ̀sì ì kwɔ̀ɔ ɓǎŋ, jǐbɛ̀ li kep hīsī hyɔsonā lɛtɛ̀ɛ̀ nì ŋgɛ̄ŋ iaâ. 34 I ŋgɛ̄ŋ iaâ Yesù à lɔnd makɛŋi lɛ, Eloì, Eloì, Lama sabak tani? Lìkɔ̀blɛ jee li ye lɛ̄, À Nyambɛ wɛ̀m, à 
Nyambɛ wɛ̀m, ù ŋ̀kenhɛnɛ ki mɛ̂? h 35 Ɓàhɔgi mu ɓɛ̀t ɓa ɓā ɓa tee hà, ɓa nɔ̄k ɓǎŋ hālà, ɓa kal lɛ, nǔnkì, à nsèbel Elīà.
36 Nì mùt wàda a kɛ ŋ̄gwee, à yonos tambēn ɓaŋ ni sèŋha wây a sɔm yɔ kēk, à ti nyɛ lɛ a nyɔ, à kal lɛ, ŋwàha lɛ̄, di tɛhɛ tɔ̀ɔ Èlià à nlɔ̀ i sùhùs nyɛ. 37 Nì Yesù à lɔnd makɛŋi, à pedî. 38 Nì lìɓàdò li Tempɛ̀l li keni bipɛ̀s biɓaà ìɓòdòl i ŋgìì lìpam hīsī. 39 Ŋ̀ànɛ̀ mbogôl sonda nū à ɓa à tee nyɛ̄ mbɔ̀mbɔm à tɛhɛ ɓǎŋ lɛ̄ à m̀pedi halà, à kal lɛ, Mùt nunu à ɓak tɔy man Nyāmbɛɛ̀. 40 Yàk ɓòdàà ɓa ɓā ɓa tee nɔ̄nɔk ɓa ɓêŋgɛ̀gɛ̀, i kède yap nyɛn Màrià Màgdàlenà à ɓanɛ, nì Màrià nyǎŋ Yàkobò mààŋgɛ, nì nu Yōsès, nì Sàlòme; 41 Ɓɔn ɓa ɓā nɔɔ̀ŋ nyɛ, ɓa gwêlàk nyɛ i ŋgèdà à ɓanɛ Gàlìleà; nì ŋgàndàk ɓòdàa ìpɛ ì ɓedha nì nyɛ i Yèrusàlɛ̀m.
42 Kòkoa i kwɔ̀ɔ ɓàŋ, halā kì à ɓa kɛ̄l ŋgòòbà, ɓɔ ŋgwà nɔ̂y u ye līkɛ̄ɛ, 43 Yosɛ̀f mùt Àrìmàtià à lɔ̂, ǹtipèk nu lìpem, nu yàk nyɛmɛ̀dɛ à ɓa ɓɛ̂m ànɛ̀ Nyambɛ̂; nyɛn à kandal nyùu, à kɛ yāk Pìlatò, à yet mîm u Yesù. 44 Pìlatò à hɛl lɛ à ǹhɔɔ wɔ; nì nyɛ a sebēl ŋànɛ̀ mbogôl sondâ, à ɓat nyɛ tɔ̀ɔ à ŋ̀wɔ ɓɛ̂hɛɛ. 45 À nɔk ɓǎŋ halā nì ŋ̀ànɛ̀ mbogôl sondâ, à ti Yosɛ̀f mìm. 46 Nì nyɛ à sɔmb mbɔŋ. À suhūs miìm, à hoo wɔ mbɔ̄ŋ, à niŋ wɔ sɔ̀ŋ ì ɓa pòòŋgɛnɛ ŋgɔ̀k; à ɓiiŋgaha ŋgɔ̂k i ŋwɛ̀mɛl sɔ̂ŋ. 47 Màrià Màgdàlenà ɓɔnà Marīà nyǎŋ Yōsès ɓa ɓeŋgɛ̄ hɛ̀t ɓa nìŋnɛ nyɛ̄.
	
Markò
16
	
1 Ŋgwà nɔ̂y u tāgɓɛ ɓàŋ, Màrià Màgdàlenà ɓɔnà Marīà nyǎŋ Yàkobò, nì Sàlomè, ɓa sɔmb binùnumbà, lɛ ɓa kɛ
ɓā hɔɔ nyɛ̄. 2 Kɛl bìsu ì sɔndî, ɓa pulɛ tutu, ɓa pam sɔ̀ŋ, jɔ̀p li ma pām. 3 Ɓa ɓā kaàlnà lɛ, Ǹjɛɛ à gaɓīiŋgɛnɛ ɓes ŋgɔ̀k ì ŋwɛ̀mɛl sɔ̂ŋ? 4 Nì ɓɔ ɓa pa mīs, ɓa tɛhɛ lɛ ŋgɔ̀k ì m̀ɓiiŋgànà; inyǔlɛ̄ ì ɓa yāga sɔsɔ̄. 5 Nì ɓɔ ɓa jop sɔ̀ŋ, ɓa tɛhɛ maaŋgɛ wānda à yìi pɛ̀s waalōm, à heeba pūba mbɔt; nì ɓɔ ɓa ɛgɛ̀p. 6 Nì nyɛ à kal ɓɔ lɛ, Nì ɛ̀gɛp ɓâŋ; nì ńyēŋ Yesù, mùt Nǎsàrèt, nu à bitòmlana mbāsa. À ǹtugɛ̀, à tà ha ɓe hana; nùnakì, hɔ̀ma ɓa binìŋnɛ nyɛ! 7 Ndi kɛ̀na ni kal ɓànigîl ɓee nì Petrò lɛ à m̀ɓok ɓee bisū i Gàlìleà; nyɔ̀ɔ nyɛ̄n nì gatēe nyɛ, kìkìi à bikàl ɓee. i 8 Nì ɓɔ ɓa pam sɔ̀ŋ, ɓa kɛ ŋ̄gwee; inyǔlɛ̄ ɓa ɓā sɛɛ̀hlà, ɓa ɛgɛ̀p; ɓa āŋlɛ ɓē muùt jàm jɔkǐjɔ̄; inyǔlɛ̄ ɓa ɓā kɔɔ̀n wɔ̀ŋi.Yesù à m̀pemel Marīà Màgdàlenà 9 Yesù à pulɛ ɓǎŋ tùgɛ kɛ̄l bìsu ì sɔndî, à ɓǒk pēmel Marīà Màgdàlenà, nu à hèa mìmbuu mìmɓɛ minsâmbɔk.
10 Nyɛn à kɛ̀ɛ, à aŋlɛ ɓôt ɓa ɓā yeèn nì Yesù, à kɔba ɓɔ ɓa nsīidà, ɓa ɛɛ̀k. 11 Ɓa nɔ̄k ɓǎŋ lɛ̄ à yìi yòmi, nì lɛ à ǹtɛhɛ nyɛ, ɓa tɔ̄p ɓē hemlɛ̀.Yesù à m̀pemel ɓanigîl iɓaà 12 Màm mana ma tāgɓɛ ɓǎŋ, à pemel ɓôt iɓaà nì màòŋg màpɛ, ŋgèdà ɓa ɓā kiìl njɛ̀l i kɛ̀ bikāy. 13 Ɓa kɛ̂ ɓa aŋlɛ ɓa ɓāpɛ halà; ndi tɔ̀ ɓɔ ɓa hēmlɛ ɓēe. Yesù à ŋɔ̄m jom li ɓanigîl nì wàda	
14 I mbūs hālà à pemel jom nì wàda i ŋgèdà ɓa ɓā ɓa yiīnɛ ī jɛ̄, nì nyɛ à yahāl ɓɔ inyùu ŋgìtɔbhemlɛ̀ wàp nì mìnlɛ̀dɛk ŋwap mi miŋɛm, inyǔlɛ̄ ɓa hēmlɛ ɓē ɓɛ̀t ɓa tɛ̄hɛ nyɛ̄, à ma tūgɛ̀. 15 Nì nyɛ a kal ɓɔ lɛ, Ɓèe kɛ̀na ŋkɔ̀ŋ hisi wɔnsonā, ni aŋlɛ ɓɔ̄ɓasonā Mìŋaŋ Mìnlam. 16 Nu à ǹhemlɛ̀, à sôblànà, à gatɔ̄hlana; ndi nu à ǹtɔp ɓe hemlɛ̀, à gakòs mbagī nōgoòs. 17 Bìyìmbnɛ bini bi gakìha lôŋnì ɓa ɓā
nhemlɛ̀; ɓa gapēmhɛnɛ mimbuu mìmɓɛ i jòy jɛ̂m; ɓa gapɔ̄t ni dìlemb di yɔndɔ; 18 ɓa gagwɛ̀l nyɔɔ, tɔ̀ ɓa nnyɔ
yɔm i nnɔ̄laà, i gaɓɔ̀ŋ ɓe ɓɔ jàm; ɓa gakèhi mɔɔ i ŋgìì ɓakɔ̀kɔ̂n nì ɓɔ ɓa mâl.
19 Ŋwɛ̀t lɛ Yesù, à mǎl ɓǎŋ pōdos ɓɔ, à yoŋā ŋgìi, à yen hisī i wɔ̀ɔ̀ waalōm Nyambɛɛ̀. 20 Nì ɓɔ ɓa kɛ̂ ɓa aŋal hɔma nyɛ̂nsonā, Ŋwɛ̌t à gwɛ̀lɛ̀k ǹsɔn lôŋnì ɓɔ, à lèdhàk ɓàŋga lôŋnì bìyìmbnɛ bi ɓā nɔɔ̀ŋ. Ààmɛ̀n.

Lukàs
1


1 Kìkìi ŋgàndàk ì binɔ̀ɔ̀dɛ tilā miŋaŋ inyùu māna màm ma biɓòŋa i kède yês, 2 kìì ɓa biāŋlɛ ɓes mɔ̄, ɓɔn ìɓòdòl biɓèe ɓa ɓeè mbògi mis nì mìnlìmil inyùu ɓàŋga, 3 yàk mɛ̀ mɛ̀ bitɛ̄hɛ lɔŋgɛ ī tìlnà wɛ̀ mànɔ̀ŋ mànɔ̀ŋ, à ɓayɛ̂m lɛ Tèòfilò, inyǔlɛ̄ mɛ̀ bitībil tɔŋɔ̄l maàm mɔmasonā ìɓòdòl biɓèe; 4 lɛ u yi lɛ̄ màm ɓa binīiga wɛɛ̀ ma ye ǹtìîk.
	
5 Dilɔ̄ di Herōdè, kiŋɛ Lòk Yudà, prǐsì yàda ì ɓa, jòy jee lɛ Sàkàrià, mùt ǹtoŋ Abìà; k ŋwàà weē jòy jee lɛ Èlisàbɛ̀t, ŋgɔ̀nd i mbɔ̀dgà Aaròn. 6 Ɓɔɓaà ɓa ɓā ɓā tee sēp bisū bi Nyambɛɛ̀, ɓa teedàgà màtìŋ nì màtèŋ ma Ŋwɛt mɔmasonā iɓaɓe nsɔ̀hi. 7 Ndi ɓa ɓā ŋgì mǎn, inyǔlɛ̄
Èlisàbɛ̀t à ɓa kɔ̀m, ɓɔɓaà ɓa ɓā kì ɓàùnga. 8 Ndi i lēŋa lɛ̄ à ɓa ɓɔ̂ŋ ɓǎŋ ǹsɔn prisì bisū bi Nyambɛ kǐŋgèdà lìnɔ̀ŋ li ŋkoŋ wee mu ntōŋ wee, 9 kǐŋgèdà lɛm nsɔn i ɓā mbàm ì kwel nyɛ, lɛ a jop ī tēmpɛ̀l Ŋwɛ̀t i līgiìs bìnjìnjîŋ. 10 Lìmùt li ɓôt jɔlisonā li ɓā ī tān, li sɔɔhɛ̀gɛ̀ i ŋgèdà lìlighɛnɛ li binjìnjîŋ. 11 Nì aŋgɛ̀l Ŋwɛ̌t ì pemel nyɛ, ì ɓâk ì tee ī pɛ̀s waalōm i juu li binjìnjîŋ. 12 Sàkàrià à tɛhɛ ɓǎŋ yɔ̀, à sîhlà, à kɔn wɔŋi. 13 Ndi aŋgɛ̀l ì kal nyɛ lɛ, À Sakàrià, ù kɔ̀n ɓaŋ wɔ̀ŋi; inyǔlɛ̄ mìǹyɛ̀mhɛ̀ ŋwɔŋ mi nnoogà, ŋwàà wɔŋ Elisàbɛ̀t à gagwēlel wɛ mǎn mùùnlom, ù gaɔ̀ nyɛ jòy lɛ Yòhanɛ̀s. 14 Ù gaɓāna masee nì màhàk; ŋgàndàk ɓòt ì gakɔ̀n masee ni lìgwee jēe. 15 Inyǔlɛ̄ à gaɓā mbiìŋ mùt i mìs ma Ŋwɛt, à ganyɔ̄ ɓe waày tɔ̀ bìnyɔnyɔ̀ bi nhyūuhà; à gayɔ̄n ni Mbūu M̀pubi ìlɔ̀ yaga liɓùm li nyâŋ. 16 À gahyɛ̀l ŋgandàk ɓɔ̀n ɓa Isrǎɛ̀l yak Ŋwɛ̀t lɛ Nyambɛ wàp. 17 À gaɓòk nyɛ bisū nì mbuu nì lìpemba li Elià i hyɛ̀l mìŋɛm mi ɓasāŋ yak ɓɔ̀n ɓap, l nì ɓòt ɓa ndɔk lɛ ɓa hyumul ī pèk ì ɓòt ɓa tee sēp; lɛ a kobana Ŋwɛ̀t i ɓòt ɓa ye ɓàkòòbaga. 18 Nì Sàkàrià à kal aŋgɛ̀l lɛ, Lɛlaa mɛ̀ gayī halà? Inyǔlɛ̄ mɛ̀ ŋ̀ûn, yàk ŋwàà wɛ̂m à yè ŋ̀ùnga. 19 Nì aŋgɛ̀l ì t�mbhɛ nyɛ lɛ, Mɛ̌n mɛ̀ yè Gabrǐɛ̀l, m nu à ntɛ̄lɛp i mbɔ̌m Nyāmbɛɛ̀; mɛ̀
ŋ̀oma i kàl wɛ̀, nì i āŋlɛ̀ wɛ̀ ŋāŋ ǹlam unu. 20 Ndi nǔnkì, ù gakwɔ̀ɔ, ù la ɓē pɔt ì pam yɔ̀kɛl nu ī màm mana ma gaɓòŋa, inyǔlɛ̄ ù ǹhemlɛ ɓe biɓàŋga gwɛ̂m, bi bī gayɔ̄n i ŋgèdà yǎp. 21 Ndi ɓòt ɓa ɓā ɓɛɛ̀mb Sàkàrià, ɓa hɛl inyùu lìnɔ̀mɔ̀k jee i tēmpɛ̀l. 22 À pam ɓǎŋ, à ɓa la ɓē podos ɓɔ; nì ɓɔ ɓa yi lɛ à ǹtɛhɛ yiindà mu ī tēmpɛ̀l; à podhɛ̀nɛ̀gɛ̀
ndik ɓɔ̄ nì mɔ̀ɔ, à ɓâk à yìi mbūk. 23 I lēŋa lɛ̄ dìlɔ cee di nsɔn di yɔ̄n ɓǎŋ, à huu i mbāy yeè. 24 Dìlɔ di dī tāgɓɛ ɓǎŋ, ŋwàà weē Elisàbɛ̀t à nɛmbɛɛ̀; nì nyɛ à sɔlɔ̄p soŋ itaàn, à kàlàk lɛ, 25 Ŋwɛ̀t nyɛn à bilɛ̄ŋ mɛ hālā dīlɔ̄ à biɓèŋgɛ mɛ̂, lɛ a heā mbɔ̀lɔ̀ yɛ̀m i kède ɓòt. 26 I sōŋ ì ǹyonos isamàl Nyambɛ à ɔm aŋgɛ̀l Gabrǐɛ̀l ŋkɔ̀ŋ Galìleà lɛ Nǎsàrèt, 27 yak ŋgɔ̀nd ŋgì yi mûnlom yadā jòy jee lɛ Màrià, mùt wàda lihàà li Davìd lɛ Yosɛ̀f à ma yɛ̄gā nyɛ lìɓiî. 28 Nì aŋgɛ̀l ì jop i nyɛ̄nī, ì kal lɛ, Mɛ̀ ǹyegā wɛɛ̀, à wɛ nū ù ŋ̀kos kari᷆s, Ŋwɛ̌t à yè nì wɛ̀. Ù yè kimàsɔda i kède ndòk ɓòdàa. 29 Ndi à tɛhɛ ɓǎŋ āŋgɛ̀l, à sihla inyùu lìpodol jee, à hɔŋɔl i ŋɛ̄m wee lɛ, Kinjɛ̄ ndòŋ mayègà ini. 30 Nì aŋgɛ̀l ì kal nyɛ lɛ, À Marīà, ù kɔ̀n ɓaŋ wɔ̀ŋi; inyǔlɛ̄ ù ŋ̀kos kari᷆s nì Nyambɛ̂. 31 Nǔnkì, ù ganɛ̄mbɛɛ, u gwâl mǎn mùùnlom, ù gaɔ̀ nyɛ jòy lɛ YESÙ. 32 À gaɓā mbiìŋ mùt, à sèblàgà lɛ Màn nu Nūŋgìŋgiì; Ŋwɛ̀t lɛ Nyambɛ à gatī nyɛ yèènɛ anɛ̀ i isāŋ weē Davìd; 33 à ga-ànɛ ndap Yākòb m̀ɓa ni m̀ɓa; ànɛ̀ yee i gamàl ɓee. 34 Nì Màrià à kal aŋgɛ̀l lɛ, Lɛlaa ni jàm lini li gaɓòŋa, lakìi mɛ̀ ńyī ɓe mɛ mùùnlom? 35 Nì aŋgɛ̀l ì tîmbhɛ̀, ì kal nyɛ lɛ, Mbuu M̀pubi à galòl wɛ̂, lìpemba li Nuŋgìŋgiī li gahōo wɛɛ̀, jɔn yɔ̌m pūbi ù gagwāl i gasèblana lɛ Mǎn Nyāmbɛɛ̀. 36 Ndi nǔnkì, mǎsɔ̄ŋ Elisàbɛ̀t, nu ɓā kàlak lɛ à yè kɔ̀m, yàk nyɛ à biyɔ̀ŋ jem li man mùùnlom biùnul gwee hanânɔ à yè soŋ isamàl.
37 Inyǔlɛ̄ ɓàŋga yɔkǐyɔ̄ i nlòl yak Nyāmbɛɛ̀ i ńyɛ̄p ɓe ni ŋgùy. 38 Nì Màrià à kal lɛ, Nǔnkì, mɛ̀ yè ǹlìmil u mudàà u Ŋwɛt; i ɓoŋā nì mɛ̀ kǐŋgèdà ɓàŋga yɔŋ. Nì aŋgɛ̀l ì nyɔdi i nyɛ̄nī.
39 Nì Màrià à nyɔ̀di dīlɔ̄ diì, à hɔɔ kɛ mbɔ̄k dìkòa, ŋkɔ̀ŋ lɔ̂ŋ Yudà, 40 à jop i ndāp Sàkàrià, à yegā Elisàbɛ̀t. 41 I lēŋa lɛ̄, Èlisàbɛ̀t à nɔk ɓǎŋ màyègà ma Marīà, màn a kuuŋga nyɛ liɓùm; nì Èlisàbɛ̀t à yɔn ni Mbūu M̀pubi; 42 nì nyɛ à ɓedes kiŋ yeē, à lɔnd makɛŋi, à kal lɛ, Ù yè kimàsɔda i kède ndòk ɓòdàa, yàk lìtam li liɓùm jɔŋ li ye kīmàsɔda. 43 Halà wɛ̀ɛ lāa, lɛ nyǎŋ Ŋwɛ̀t wɛ̂m a lɔɔ̄ mɛ̌nī? 44 Inyǔlɛ̄
nǔnkì, i ŋgèdà kiŋ màyègà mɔŋ ì ǹjop mɛ māō, màn a kuuŋga mɛ līɓùm inyùu màsee. 45 Nu à bihēmlɛ̀ à yè ǹsǎyɓàk; inyǔlɛ̄ màm Ŋwɛ̌t à bikàl nyɛ ma gayɔ̄n. 46 Nì Màrià à kal lɛ,
Ŋ̀ɛm wɛ̂m u mɓēges Ŋwɛt,
47 Mbuu wɛ̂m kì u
ŋkɔ̀n masee inyùu
Nyāmbɛɛ̀, Ǹtɔhɔ̂l wɛ̀m.
48 Inyǔlɛ̄ à bilɛ̀ŋ mis i
ŋgìi lìɓâk lìsòhga li
nlìmil wee u mudàa inyǔlɛ̄,
nǔnkì, ìɓòdòl hanânɔ
cày cɔdisonā di gasèbel
mɛ lɛ̄ kimàsɔda;
49 Inyǔlɛ̄ nu lìpemba à
m̀ɓoŋōl mɛ màm màkɛŋi; jòy jee li ye lìpubi,
50 Kɔ̀nàŋgɔɔ yee kî i ye
ī ŋgìi cày nì cày di
ɓôt ɓa ŋkɔ̀n nyɛ wɔ̀ŋi. 51 À biēba ŋguùy nì wɔ̀ɔ̀ wee. À sand ɓoòt
ɓa gweē màhɔŋɔ̂l ma ŋgok miŋɛ̄m ŋwap.
52 À ɓɔs ɓa-ànɛ̀ biyèènɛ gwap bi anɛ̀, à ɓedes ɓa ɓā ye ɓàsòhga.
53 À binūus ɓakɔ̀n njàl nì gwɔ̌m bìlam, à huuha miŋgwàŋ ǹsɔ ni ǹsɔ.
54 À bihōla mɓòŋòl wèè Isrǎɛ̀l, lɛ a ɓigda kɔ̀nàŋgɔɔ, 
55 kìkìi à kǎl ɓàtàta ɓēs, inyùu Àbràhâm nì mboo yeē i ɓɔ̀ga ni ɓɔ̀ga.
56 Màrià à yěn yāk Èlisàbɛ̀t jàm kìi ɓɔ̀ soŋ iaâ, ndi tɔ̀ lɛ à nhūu i mbāy yeè.
57 Ŋgèdà gwâl Elisàbɛ̀t ì pam; nì nyɛ à gwal man mùùnlom. 58 Ɓòt ɓee ɓa liɓok nì màhàà mee ɓa nɔk lɛ Ŋwɛ̌t à ǹloha kɔɔ̄n nyɛ ŋgɔ̄ɔ; nì ɓɔ ɓa kɔn masee loòŋnì nyɛ. 59 Hilɔ̄ hi ńyonos jwɛ̂m ɓa lɔ ī kwɛ̀ɛ̀ mǎn; ɓa ɓā ɓā nhɛɛ ɔ nyɛ̄ jòy lɛ Sàkàrià, inyǔlɛ̄ jòy li isāŋ liì. 60 Ndi nyǎŋ à kal lɛ, Hɛni; à gasèblana lɛ Yòhanɛ̀s. 61 Ɓa kal nyɛ lɛ, Mùt lìhàà jɔŋ nyɛkǐnyɛ̄ à gwèe ɓē jòy lini. 62 Nì ɓɔ ɓa podhɛnɛ isāŋ i mɔ̀ɔ̀ i ɓàt nyɛ jǒy à nsòmbol lɛ ɓa ɔɔ̄ nyɛ̄.
63 Nì nyɛ à yet ɓɔ yɔ̀m i tîlnà, à tilā lɛ, Jòy jee lɛ Yòhanɛ̀s.
Ɓɔɓasonā ɓa hɛɛ̀l. 64 Nyɔ̀ wee u yibla bitēebīloŋi, yàk hìlemb hyee hi hɔ̂hlà, à kahal pɔ̄t, à ɓeghàk Nyambɛ̂. 65 Nì wɔ̀ŋi u gwɛl ɓɔɓasonā ɓa ɓā ɓɔ̄ ɓɛ̀bɛ̀ɛ̀; bìpodol bi gwɔ̄bisonā bi sandā mbɔ̄k dìkòa Yùdeà yɔ̀sonā.66 Ɓɔɓasonā ɓa ɓā nɔk gwɔ̄, ɓa teeda gwɔ miŋɛ̄m ŋwap, ɓa kalàk lɛ, Màn nunu à gaɓā laa? Inyǔlɛ̄ wɔ̀ɔ̀ Ŋwɛt u ɓā nì nyɛ.
	
67 Nì ìsaŋ lɛ Sàkàrià à yɔn ni Mbūu M̀pubi, à pɔt bindèê, 
à kal lɛ, 68 Ŋwɛ̌t, Nyambɛ nū Īsrǎɛ̀l, a ɓa ǹsǎyɓàk, inyǔlɛ̄
à biyūuga ɓoòt ɓee, à kɔbɔ̄l ki ɓɔ̄, 69 À pemhɛnɛ ɓes tɔ̄ŋ tɔhiì, i ndāp m̀ɓòŋòl wèè Davìd. 70 [Kìkìi à pɔt nì mànyɔ̀
ma ɓapodôl ɓee ɓàpubhaga ìɓòdòl i ŋgèdà kwàŋ], 71 Tɔhi ī mɔ̀ɔ̀ ma ɓaɓala ɓēs, nì i mɔ̀ɔ̀ ma ɓaɔ̀ɔ̀ ɓes ɓɔɓasonā; 72 I ēba ɓàtàta ɓēs kɔ̀nàŋgɔɔ, nì i ɓìgdà màlombla mee màpubhaga; 73 Kìkìi à kùmul sōgol weēs Abràhâm sɔ̀ŋ, 74 Lɛ iɓālɛ̄ dì m̀mal tɔhlana i mɔ̀ɔ̀ ma ɓaɔ̀ɔ̀ ɓes di gwelēl nyɛ̄ iɓaɓe wɔŋi, 75 I kède pūbhà nì tɛlɛ̂bsep bisū gwee dilɔ̄
ces cɔdisonā. 76 Ndi wɛ̀, à man, ù gasèblana lɛ m̀podôl nu Nūŋgìŋgiì, inyǔlɛ̄ ù gaɓòk Ŋwɛt bisū i kòòbà mànjɛ̀l mee; 77 Nì i y�᷆s ɓòt ɓee tɔ̄hi
īnyùu ŋwèhèl biɓeba gwap,
78 Inyùu ŋ̀ɛm
kɔnàŋgɔɔ u Nyambɛ
wès nyɛn màyɛ ma kɛl
ma nlòl i ŋgìì ma
gapēmel ɓes,
79 I ɓèyèy ɓòt ɓa yiī ī
jǐbɛ̀ nì i yìɛ ī nyɛɛ̀mb, 
I ēga màkòò mes i njɛ̌l ǹsàŋ.
80 Ndi mǎn à ɓa à hɔlɔ̂k, à kòhòk ŋgùy i mbūu, à ɓa yênɛ̀
miŋɔ̀ŋ ìlɔ̀pam kɛ̄l à eba Īsrǎɛ̀l nyɛmɛ̀dɛ

Lukàs 
2

1 Dilɔ̄ di nyɛ̄n kīŋ ì lǒl yāk Kāysà Àùgustò lɛ hìsi hyɔsonā hi ha mòy i kààt. 2 Halā à ɓa ŋ̀aŋga u bisu i ŋgèdà Kìrenìò à ɓanɛ ŋgɔ̄miìn Sirìà. 3 Ɓɔɓasonā ɓa kɛ ī hā mòy i kààt, hi mût ŋkɔ̀ŋ wee. 4 Yàk Yosɛ̀f à nyɔ̀di Gàlìleà, ŋkɔ̀ŋ Nasàrèt, à ɓɛt Yùdeà, ŋkɔ̀ŋ Davìd, jòy jee lɛ Betlèhêm, inyǔlɛ̄ à ɓa ndāp Dāvìd nì litēn jee; 5 lɛ a ha jòy i kààt ɓɔnà Marīà, yɛ̀gà yee liɓiî, nu à ɓa jěm. 6 Ɓa ɓā ɓǎŋ nyɔ̀ɔ̂, dìlɔ di kɔlā lɛ a gwal. 7 Nì nyɛ à gwal man wèe mùùnlom nu jèm li likɔ̀nd, à hoo nyɛ màɓàdò, à niŋī nyɛ i jēhnɛ bilem, inyǔlɛ̄ hɔ̀ma à ɓa ɓē ndāp ɓàkèn inyùù yâp.
8 Ɓàteedà mìntomba ɓa ɓā ɓa yiī bīkāy, ha pɛ̀s î, ɓa tadâk ɓèmba yap jùu. 9 Aŋgɛ̀l Ŋwɛ̌t ì pemel ɓɔ, nì lìpem li Ŋwɛt li ɓeyēy ɓɔ bìpɛ̀s gwɔbisonā. Ɓa kɔn wɔŋi ŋgandàk. 10 Nì aŋgɛ̀l ì kal ɓɔ lɛ, Nì kɔ̀n ɓaŋ wɔ̀ŋi, nùnakì, mɛ̀ nlɛ̀gɛl ɓee Ŋwìn Ǹlam u masee màkɛŋi wɔn u gaɓā inyùu ɓòt ɓɔɓasonā; 11 inyǔlɛ̄ Ǹtɔhɔ̂l à ŋ̀gweenɛ ɓee ŋkɔ̀ŋ Davìd i lɛ̌n ìni, nu à yè Krǐstò Ŋwɛ̌t. 12 Jàm lini jɔn li ye ɓèè y�mbnɛ lɛ: nì gakɔ̄ba ŋkeŋee man ǹhoôk nì màɓàdò, u niŋī ī jēhnɛ bilem. 13 Bitēebīloŋi lìmùt li ntoŋ ŋgiī li aādɓa ni āŋgɛ̀l ì, li ɓeges Nyambɛ̂, li kal lɛ, 14 Lìpem li ɓa nì Nyambɛ nyɔ̀ɔ ŋgìŋgiì, nì ǹsàŋ hana hisī, sòmbòl lam inyùu ɓòt ɓa nlēmel nyɛ. 15 Aŋgɛ̀l i nyɔ̄di ɓǎŋ hā ɓɔ̄nī i temb i ŋgìi, ɓàteedà mìntomba ɓa kahal kàlna lɛ, Ɓòga ɓès, di kɛnɛ̄k ī Bētlèhêm, di tɛhɛ jàm li mɓoŋà, li Ŋwɛ̌t à ǹyis ɓes. 16 Nì ɓɔ ɓa hɔɔ kɛ̂, ɓa kɔba Marīà ɓɔnà Yosɛ̀f, nì ŋ̀keŋee man u niŋī ī jēhnɛ bilem. 17 Ɓa tɛ̄hɛ ɓǎŋ wɔ̄, ɓa aŋal jàm li kèla ɓɔ̄ inyùu màn nû. 18 Ɓa ɓɔ̄ɓasonā ɓa nɔ̄k hālà, ɓa hɛl inyùu màm ɓàteedà mìntomba ɓa kǎl ɓɔ̄. 19 Màrià à teeda màm mana mɔmasonā, à ɓìgdàgà mɔ ŋɛ̄m wee. 20 Nì ɓàteedà mìntomba ɓa têmb, ɓa tinâk Nyambɛ lìpem, ɓa ɓeghàk nyɛ inyùu màm mɔmasonā ɓa nɔ̄k nì tɛhɛ, kìkìì i kèla ɓɔ̄.
21 Hìlɔ hi ńyonos jwɛ̂m hi kɔ̀la ɓǎŋ, nì ɓɔ ɓa kwɛɛ̄ nyɛ, ɓa ɔ nyɛ̄ jòy lɛ Yesù, li āŋgɛ̀l ì ɓǒk ɔ̀ nyɛ nyàŋ ŋgì nɛmbɛɛ̀. Ɓa mɓɛdna Yesù i Yèrusàlɛ̀m i jòbnà nyɛ tēmpɛ̀l.
22 Dìlɔ di pubhà yee di kɔ̀la ɓǎŋ, kǐŋgèdà mben Mōsè, ɓa ɓɛdna nyɛ Yèrusàlɛ̀m lɛ ɓa ti nyɛ̄ Ŋwɛ̌t 23 kìkìì i ye ǹtǐlɓàgà i mbēn Ŋwɛ̀t lɛ, Hi nlom yɔ̌m à m̀ɓok pam liɓùm à gasèblana lɛ, yɔ̀m pubhaga inyùu Ŋwɛ̌t, 24 nì i tī sɛ̀sɛmà kǐŋgèdà mben Ŋwɛ̌t ì ŋkàl lɛ kûkûk iɓaà tɔ̀ bìlelês bi diɓɛ̀ŋ biɓaà. t 25 Ndi nǔnkì, mùt wàda à ɓa ī Yèrusàlɛ̀m, jòy jee lɛ Simèòn. À ɓa mùt à tee sēp, à sìŋggɛ̀ Nyambɛ ŋɛ̄m; à ɓa ɓɛ̂m hɔ̀gɓɛ̀ i Isrǎɛ̀l, Mbuu M̀pubi kî à ɓa ŋgìì yeè. 26 Mbuu M̀pubi à sɔ̀ɔ̀lɛnɛ nyɛ̄ lɛ à gawɔ̄ ɓee nyɛ ŋgì tɛhɛ Kr�stò nu Ŋwɛ̌t. 27 À jǒp tēmpɛ̀l nì Mbuu; i ŋgèdà ɓàgwâl ɓa jòbna ŋ̀keŋee Yesù lɛ ɓa ɓɔŋ wɔ̄ kǐŋgèdà lɛm mben, 28 hanyɛ̄n à yɔ̌ŋ wɔ̄ i mɔ̀ɔ̀ mee, à sayāp Nyambɛɛ̀, à kal lɛ,29 Hanânɔ, à Ŋwɛt,ŋwǎs ŋ̀kɔ̀l wɔŋ u kɛnɛ̄k nì ǹsàŋ, kǐŋgèdà ɓàŋga yɔŋ; 30 inyǔlɛ̄ mìs mɛ̂m ma ntɛhɛ tɔhi yɔ̄ŋ,31 i ù kòòba bīsū bi ɓoòt ɓɔɓasonā: 32 Màpubi i ɓèyèy bìlɔ̀ŋ bìpɛ, Nì lìpem li ɓôt ɓɔŋ Isrǎɛ̀l.
33 Nì Yosɛ̀f ɓɔ nyàŋ ɓa hɛl inyùu màm ma ɓā kelà inyùù yeè. 34 Simèòn à sayāp ɓɔ, à kal nyaāŋ weē Marīà lɛ, Nǔnkì, màn nunu à ǹteeba inyùu kwɔ̀ nì tɛlɛ̂p i ŋgandàk ɓôt i Īsrǎɛ̀l nì yìmbnɛ ɓòt ɓa mpèndnà; 35 pànsɔ̀ŋ ì gaōm ŋɛm wɔŋ wɛmɛ̀dɛ, lɛ màhɔŋɔ̂l ma ŋgandàk miŋɛm ma sɔlana.36 M̀podôl nu mùdàà wadā à ɓa kì hâ, Anà, ŋgɔ̀nd Fanùèl, litēn li Asà. À ɓa yāga ɓaùnga, à yěn nì ǹlo wèè ŋwìì minsâmbɔk ìlɔ̀ yaga nyɛ ŋgɔ̀nd, 37 à yeglɛ yik mǒm jwɛ̀m ma ŋwii nì minâ, à nyɔdi ɓē i tēmpɛ̀l, à gwèèlàk Nyambɛ jùù nì njǎmùha, à soggà jɛ, à sɔɔhɛ̀gɛ̀. 38 À soŋha ha ŋgɛ̄ŋ ì yɔ̀mɛ̀dɛ, à ti Nyambɛ màyègà, à podos ɓɔɓasonā ɓa ɓā ɓɛɛ̀m kɔ̀blà i Yerūsàlɛ̀m inyùù yeè.39 Ɓa mǎl ɓǎŋ yōnos maàm mɔmasonā kǐŋgèdà mben Ŋwɛ̌t, ɓa temb Gàlìleà, ŋkɔ̀ŋ wap Nasàrèt. 40 Ndi màn nu à ɓa à hɔlɔ̂k, à kòhòk ŋgùy i mbūu, à yɔn yaga ni pèk; kàrîs Nyambɛ kì ì ɓa ŋgìì yeè.Mààŋgɛ lɛ Yesù i kède tēmpɛ̀l 41 Ɓàgwâl ɓee ɓa ɓā kɛ Yèrusàlɛ̀m hi ŋwii i ŋgànd Pasà.
42 À pam ɓǎŋ jòm li ŋwii nì maà, ɓa ɓɛt nyɔɔ̄ kǐŋgèdà lɛm ŋgànd; 43 dìlɔ di kɔ̀la ɓàŋ ɓa ma kāhal teèmb, mààŋgɛ nu lɛ̄ Yesù à yeglɛ Yèrusàlɛ̀m i ɓa ɓe lɛ ɓàgwâl ɓee ɓa yi halà.
44 Kìì ɓa ɓā hɔŋɔɔ̀l lɛ à yè mu ntōŋ ɓa kɛ līkè li ŋgîm kɛl, ndi tɔ̀ ɓa ńyēŋ nyɛ mu māhàà map nì ɓayīna ɓāp. 45 Kìì ɓa ntɛhɛ ɓe nyɛ, ɓa temb Yèrusàlɛ̀m, ɓa yeŋêk nyɛ. 46 I mbūs dìlɔ diaâ ɓa kɔba nyɛ tēmpɛ̀l, à yìi ī kède ɓàlêt, à ɛmblɛ̀gɛ̀ ɓɔ, à ɓàdàk kì ɓɔ. 47 Ɓɔɓasonā ɓa ɓā nɔk nyɛ̄ ɓa ɛgɛ̄p inyùu yī yee nì ndìmbhɛ̀ yee. 48 Ɓa tɛ̄hɛ ɓǎŋ nyɛ̄, ɓa hɛ̂l; nì nyàŋ a kal nyɛ lɛ, À man wɛ̀m, kii ù ǹlɛŋ ɓes halà? Nǔnkì, ɓěhnà isɔ̄ŋ dì yeŋek wɛ nì ndùdù. 49 Nì nyɛ à kal ɓɔ lɛ, Lɛlaa nì yeŋek mɛ̂? Ɓàa nì yik ɓe lɛ mɛ̀ ǹlama ɓanɛ i ndāp Tàtâ? 50 Ndi ɓa tībil ɓē yi jàm à ɓa kal ɓɔ. 51 Nì nyɛ à suha ni ɓɔ̄ Nǎsàrèt, à noglàk ɓɔ; nyǎŋ à ɓii màm mana mɔmasonā ŋɛ̄m wee. 52 Yesù à ɓa hɔl ī pèk, nì i nyùu, à lemlàk Nyambɛ̂ nì ɓòt.


Lukàs
3

1 I ŋwìì u ńyonos jom nì mintân u anɛ̀ Tibērìò Kaysà, Pòntìò Pìlatò à ɓâk ŋgɔmîn kɛŋi Yùdeà, Hèrodè ŋgɔmîn Gàlìleà, mànyaŋ weē Filīpò à ɓanɛ ŋgɔ̄miìn mbɔk Ìturèà nì i Tràkònitì, Lìsanìà ŋgɔmîn Àbìlenè, 2 i ŋgèdà prǐsì kɛŋi lɛ Anà ɓɔnà Kayfà, ɓàŋga Nyambɛ ī loōl Yohānɛ̀s, mǎn Sàkàrià, i ŋɔ̀ŋ. 3 Nì nyɛ à kɛ mbɔ̄k Yɔ̄rdàn yɔ̀sonā, à aŋlàk lìsòblɛ̀ li hyɛ̂lŋɛm inyùu ŋwèhèl biɓeba. 4 Kìkìì i ye ǹtǐlɓàgà i kààt bìɓàŋga bi mpodôl Yèsayà lɛ, Kiŋ ì nu à nlɔ̄nd ŋɔ̀ŋ lɛ, Sɛ̀ndlana njɛ̌l Ŋwɛ̌t, Tea dìnjɛ̀la cee sēp.
5 Hikìi ǹsosogo u nlama yonhànà; Yàk hi hikòa nì hikìi ŋgèŋgèhi hìkòa ì ǹlama yɛ̂ghànà; dìkɛbɛt di dikòa kî di nlama temb tɛgɛp mbɔk, Yàk mbɛ̀ŋgɛ ma-aa i temb ǹsɛŋ hisi. 6 Mìnsòn ŋwɔminsonā mi gatɛ̄hɛ tɔhi Nyāmbɛɛ̀. 7 Jɔn à ɓa kâl màmùt ma ɓā lɔ ī sòblànà lɛ, À ɓee ɓɔn ɓa pee, ǹjɛɛ nyɛ à ǹnibha ɓee lɛ ni kɛɛ̄ nyāy i galɔ̀ ŋgwee? 8 Numa nī matam ma kolī īnyùu hyɛ̀lŋɛm; nì hɔŋɔl ɓaŋ i kàl i kède na᷆n lɛ, Abràhâm à yè ɓès tatà. w Inyǔlɛ̄ mɛ̀ ŋkàl ɓee lɛ, Nyambɛ à nlà pemhɛnɛ Abràhâm ɓɔ̀n munu ŋgɔ̀k ini. 9 Ŋgɔ hond i niŋī yāga hanaànɔ miŋkàŋ mi biɛ; jɔn hī
ɛ i nnūm ɓe matam màlam i ŋkègà, i leŋā hyèe.10 Nì màmùt ma ɓat nyɛ lɛ, Di ɓɔŋ nī laa? 11 Nì nyɛ à t�mbhɛ ɓɔ lɛ, Mùt à gwèe bìsɔdi bīɓaà, a ti nū à gwèe ɓēe; yàk nu à gwèe bìjɛk, a ɓɔŋ ǹlèlèm. 12 Ndi yàk ɓàkɔ̀dtâs ɓa lɔ lɛ̄ ɓa soōblana, ɓa ɓat nyɛ lɛ, À Lêt, di ɓɔŋ lāa? 13 Nì nyɛ à kal ɓɔ lɛ, Nì lòos ɓaŋ ŋ̀ŋwaa ɓa bitēenɛ ɓee. 14 Yàk sonda kì i ɓat nyɛ lɛ, Ɓès kî di ɓɔŋ lāa? Nì nyɛ à kal ɓɔ
lɛ, Nì kadal ɓaŋ mùt jàm, tɔ̀ om mùt ǹsɔ̀hi ni màndɔn; kɔ̀na màsee ni ǹsaâ nân.15 Lakìi ɓòt ɓa ɓā ɓɛɛ̀m, ɓɔɓasonā ɓa ɓaàdɓàgà miŋɛ̄m ŋwap lɛ tɔ̀ɔ Yòhanɛ̀s nyɛn à yè Krǐstò, 16 Yòhanɛ̀s à tîmbhɛ̀, à kal ɓɔɓasonā lɛ, Mɛ̀ mɛ̀ nsòblɛ ɓee nì màlep; ndi nu à nlɔ̀ɔ̀ mɛ ŋgùy à nlɔ̀; mɛ̀ kòli ɓē mɛ hɔ̀hɔl tɔ dìkòò cee di bitamb; nyɛn à gasòblɛ ɓee nì Mbuu M̀pubi nì hyèe; 17 sɛ̀ghɛnɛ yee i ye ī wɔ̀ɔ̀ wee i tībiìl yaga pubus hɛ̌t à nhèèna bikògòò, nì i kɔ̀t konflawà i ndùgi yeè; ndi à galīgis bikògòò nì hyèè hi nlēm ɓēe. 18 Yòhanɛ̀s à ɓa aŋlɛ̀ ɓòt Mìŋaŋ Mìnlam, à tinâk kì ɓɔ ŋgàndàk maɓehna ìpɛ; 19 ndi lakìi à podol ŋgɔ̄miìn Hèrodè inyùu Hèrodìà, ŋwàa mǎsāŋ, nì inyùu màm màɓɛ mɔmaso Hèrodè à ɓa ɓɔ̂ŋ, 20 à ɓet ki yàk lini mu ŋgìi māpɛ mɔmasonā, lɛ a ha Yòhanɛ̀s i mɔ̀k.21 Ɓòt ɓɔɓasonā ɓa sòblana ɓǎŋ, yàk Yesù à sôblànà; à ɓa sɔɔhɛ̀ ɓǎŋ, ŋgìi ì yîblà, 22 Mbuu M̀pubi à sos i ŋgìì yeē nì màòŋg kìkìi hìɓɛ̀ŋ; nì kiŋ ì lol ŋgìì lɛ, Ù yè Màn wɛ̂m nu gwēhaà, ù nlēmel mɛɛ̀. 23 Yesù, i ŋgèdà à ɓòdol nīigà, à ɓa ɓɛ̀bɛ̀ɛ̀ mòm maâ ma ŋwii. À ɓa mǎn Yōsɛ̀f kìi ɓòt ɓa ɓā hɔŋɔɔ̀l, Yosɛ̀f mǎn Ēlì, Elì mǎn Mātat, 24 Matat mǎn Lēvì, Levì mǎn Mēlkì, Melkì mǎn Yànây, Yànây mǎn Yōsɛ̀f 25 Yosɛ̀f mǎn Màtatìà, Màtatìà mǎn Āmòs, Amòs mǎn Nāhùm, Nahùm mǎn Ēslì, Eslì mǎn Nàgây, 26 Nàgây mǎn Maat, Maat mǎn Màtatìà, Màtatìà mǎn Sìmeì, Sìmeì mǎn Yòsek, Yòsek mǎn Yōdà, 27 Yodà mǎn Yòhanàn, Yòhanàn mǎn Resà, Resà mǎn Zòrobābɛ̀l, Zòrobābɛ̀l mǎn Sèaltìɛ̀l, Sèaltìɛ̀l mǎn Nērì 28 Nerì mǎn Mēlkì, Melkì mǎn Ādì, Adì mǎn Kōsàm, Kosàm mǎn Ɛ̀lmadàm, Ɛ̀lmadàm mǎn Ɛ̂r, 29 Ɛ̂r mǎn Yēsù, Yesù mǎn Èlìezɛ̀r, Èlìezɛ̀r mǎn Yōrìm, Yorìm mǎn Mātàt, Matàt mǎn Lēvì, 30 Levì mǎn Sīmèòn, Simèòn mǎn Yūdà, Yudà mǎn Yōsɛ̀f, Yosɛ̀f mǎn Yōnàm, Yonàm mǎn Èlìakìm, 31 Èlìakìm mǎn Mèleà, Mèleà mǎn Mēnà, Menà mǎn Màtatà, Màtatà mǎn Nātàn, Natàn mǎn Dāvìd, 32 Davìd mǎn Yēsè, Yesè mǎn Obɛ̀d, Obɛ̀d mǎn Bōàs, Boàs mǎn Sālà, Salà mǎn Nàhasòn, 33 Nàhasòn mǎn Àmìnadàb, Àmìnadàb mǎn Ādmìn, Admìn mǎn Ārnì, Arnì mǎn Ēsròm, Esròm mǎn Pērɛ̀s, Perɛ̀s mǎn Yūdà, 34 Yudà mǎn Yākòb, Yakòb mǎn Īsàk, Isàk mǎn Àbràhâm, Àbràhâm mǎn Tērà, Terà mǎn Nāhɔ̀r, 35 Nahɔ̀r mǎn Sērùg, Serùg mǎn Rāgù, Ragù mǎn Pelɛ̀g, Pelɛ̀g mǎn Ēbèr, Ēbɛ̀r mǎn Sālà, 36 Salà mǎn Kāynàn, Kaynàn mǎn Àrfasàd, Àrfasàd mǎn Sêm, Sêm mǎn Nōà, Noà mǎn Lāmèk, 37 Lamèk mǎn Mètusàlà, Mètusàlà mǎn Ēnɔ̀k, Enɔ̀k mǎn Yàrêd, Yàrêd mǎn Màhalālɛ̀l mǎn Kāynàn, 38 Kaynàn mǎn Ēnòs, Enòs mǎn Sɛ̂t, Sɛ̂t mǎn Ādàm, Adàm mǎn Nyāmbɛɛ̀.


Lukàs	
4

1 Yesù à lǒl Yɔ̄rdàn ǹyɔnga ni Mbūu M̀pubi, nì Mbuu à ega nyɛ ŋɔ̀ŋ, 2 nyɔ̀ɔ nyɛ̄n à nɔ̀ɔ̀dana nì ǹsɔ̀hɔ̀p mòm mana mā dilɔ. À jɛ ɓē yɔm yɔkǐyɔ̄ dilɔ̄ diì; ndi di tāgɓɛ ɓàŋ, njàl ì gwɛl nyɛ. 3 Nì ǹsɔ̀hɔ̀p à kal nyɛ lɛ, Iɓālɛ̄ ù yè Mǎn Nyāmbɛɛ̀, kǎl ŋgɔ̀k ìni lɛ i yilā kɔ̀ga. 4 Yesù à t�mbhɛ nyɛ lɛ, I ye ǹtǐlɓàgà lɛ: Mùt à ganìŋil ɓe inyùu kɔ̀ga yɔtāma, y ndi ndik īnyùu hī ɓaŋgā i mpēmel nyɔ̀ Nyambɛ̂. 5 Nì ǹsɔ̀hɔ̀p à ɓɛdna nyɛ i ŋgìi nyɔ̄gɔp hikòa yada, à eba nyɛ bìànɛ̀ bi ŋkɔ̀ŋ hisi gwɔbisonā kunda yada 6 à kal nyɛ lɛ, Mɛ̀ gatī wɛ ŋgùy ìni yɔ̀sonā nì lìpem jap, inyǔlɛ̄ ì tina mɛ̀, mɛ̀ ntī ki yɔ̀ tɔ̀njɛɛ mɛ̀ ŋgwe᷆s. 7 Jɔn iɓālɛ̄ ù ŋ̀gwes ɓeges mɛɛ̀, yɔ̀sonā ì gaɓā ìyɔ̀ŋ. 8 Yesù à t�mbhɛ nyɛ lɛ, Nyɔdi mɛ̀ mbɔ̀m, à Saatàn, inyǔlɛ̄ i ye ǹtǐlɓàgà lɛ, Ù gaɓēges Ŋwɛt lɛ Nyambɛ wɔ̀ŋ, ù gwèèlàk ndik nyɛ̄tāma. z 9 Nì ǹsɔ̀hɔ̀p à kɛnā ki nyɛ̄ i Yèrusàlɛ̀m, à tee nyɛ i ŋgìi ǹyòl tempɛ̀l, à kal nyɛ lɛ, Iɓālɛ̄ ù yè Mǎn Nyāmbɛɛ̀, sùmblɛ ī sī; 10 inyǔlɛ̄ i ye ǹtǐlɓàgà lɛ, À gaɓēhnɛ wɛ āŋgɛ̀l yee i tāt wɛ̀; 11 nì lɛ, I gaɓɛ̀gɛɛ wɛ ī mɔ̀ɔ̀ map, lɛ ù tiga tomōl koō wɔŋ i ŋgɔ̀k. 12 Yesù à t� mbhɛ nyɛ lɛ, I ŋkèla lɛ, Ù nɔ̀ɔ̀dɛgɛ ɓaŋ Ŋwɛ̀t lɛ Nyambɛ wɔ̀ŋ. 13 Ǹsɔ̀hɔ̀p à mǎl ɓǎŋ nɔ̀ɔ̀dɛ nyɛ mànɔ̀ɔ̀dànà mɔmasonā, à nya ŋwa᷆s ndugi nyɛ, à nyɔdì.
14 Nì Yesù à temb Gàlìleà nì lìpemba li Mbuu; nì ŋgàn yeē ì kɛ mū mbɔ̄k ì yɔ̀sonā. 15 À ɓa niigà mandāp map ma mitìn, ɓɔɓasonā ɓa tinaàk nyɛ lìpem.m16 Nì nyɛ à kɛ Nǎsàrèt, hɔ̀ma à neŋel, à jop ndāp mītìn i ŋgwà nɔ̂y kìi mɛ̀yà yee, à tɛlɛp inyùu āŋ. 17 Nì ɓɔ ɓa loōs nyɛ kààt m̀podôl Yèsayà. Nì nyɛ à libil kaàt, à tɛhɛ hɔ̀ma à ɓa ǹtǐlɓàgà lɛ, 18 Mbuu Ŋwɛt à m̀mal kahāp i ŋgìì yɛ̂m, lakìi à bihɔ̄ɔ mɛ lɛ̄ mɛ lɛgɛ̄l dìyɛyɛ̀bà Ŋwìn Ǹlam; À biɔ̄m mɛ ī tībiìl ɓa mimɓugâk mi miŋɛm, i āŋlɛ̀ mìŋkom ŋwèhà yap nì lɛ ɓòt ɓa ndim ɓa kondɛ̄ tɛ̄hnà, nì i tēe mìŋkombgɛ̀ mi ɓôt kundɛ̀, 19 nì i āŋaàl ŋwìi Ŋwɛ̌t à gatɛ̄hɛ ɓoòt lɔŋgɛ̂.
20 Nì nyɛ à hoo kaàt, à timbīs yɔ yāk ǹteedà, à yen hisī; ɓɔɓasonā ɓa ɓā ī ndāp mītìn ɓa ɓɔk nyɛ mǐs. 21 Nì nyɛ à ɓodōl kaāl ɓɔ lɛ, I lɛ̌n ìni Lìtìlà lini li ńyɔn maō manaàn.
22 Nì ɓɔɓasonā ɓa ɓogōl nyɛ mbògi, ɓa hɛl inyùu bìɓàŋga bi kar�᷆s bi ɓā pemeèl i nyɔ̀ wee; ɓa ɓadàk lɛ, Ɓàa mǎn Yōsɛ̀f ɓe nunu? 23 Nì nyɛ à kal ɓɔ lɛ, Hɔ̀dɔ, nì gakènnɛ mɛ ŋgěn ìni lɛ, À ŋgaŋgàŋ, mèlhak wɛ̀mɛ̀dɛ. Màm mɔmasonā dì binɔ̄k lɛ ma mɓoŋā i Kàpɛrnāùm, ɓɔ̌ŋ kì mɔ hana i mbɔ̄k yɔɔ̄ŋ yɔ̀mɛ̀dɛ. 24 Nì nyɛ à kal lɛ, Hɔ̀dɔ mɛ̀ nhɔ̄mb ɓee lɛ, m̀podôl nyɛkǐnyɛ̄ à nlɛ̄ɛgana ɓe lɔ̀ŋ yee nyɛmɛ̀dɛ.
25 Mɛ̀ nhɔ̄mb ɓee hɔ̀dɔ lɛ, Ŋgàndàk bìyik ì ɓa Īsrǎɛ̀l dilɔ̄ di Elià, i ŋgèdà ŋgìi ì kwèhbana ŋwìì miaâ nì soŋ isamàl, ŋgèdà njàl kɛŋi ì kwěl hìsi hyɔsonā; 26 ndi Èlià à oma ɓē
yak tɔ̀ wàda wâp, ndik yāk yīk mudàà yada i Sarēptà, mbɔ̄k Sīdòn. 27 Ŋgàndàk ɓòt ɓa lô ì ɓa Īsrǎɛ̀l ŋgèdà m̀podôl Èlisà; ndi tɔ̀ wàda wap à pubhana ɓēe, ndik Nāamàn mùt Sirìà.
28 Ɓɔɓasonā ɓa ɓā ndāp mītìn ɓa yɔn ni hìun kìì ɓa nnɔk màm mana. 29 Nì ɓɔ ɓa tɛlɛ̂p, ɓa luhūl nyɛ ŋkɔ̀ŋ, ɓa kɛnā nyɛ mayɛ̀ŋɓàk ma hikòa, hɔ̀ma ŋ̀kɔ̀ŋ wap u ɓā u oŋnɛ, lɛ ndi ɓa nyugɛ̄ nyɛ̄ i sī. 30 Ndi à tagɓɛ i kède yâp, à kɛ yèè.
31 Nì nyɛ à sos Kàpɛrnāùm, ŋkɔ̀ŋ Galìleà. À ɓa niigà ɓòt i kɛ̄l ŋgwà nɔ̂y; 32 ɓa hɛl inyùu màeba mee, inyǔlɛ̄ ɓàŋga yee i ɓā lòŋnì ŋgùy. 33 Mùt wàda à ɓa ī ndāp mītìn, à ɓâk à gwèe mbūu u mbuu m̀ɓɛ u nyɛgā; à lɔnd makɛŋi lɛ, 34 Yaâ’! À Yesù mùt Nǎsàrèt, nì ɓès nì wɛ̀ kii? Ɓàa ù ǹlɔ ī
cē ɓès? Mɛ̀ ńyī wɛɛ̀, ù yè Nûmpubi nu Nyāmbɛɛ̀. 35 Nì Yesù à kond wɔ, à kal lɛ, Mɔm ŋwɛ̀ɛ̀, nyɔdi nyɛ̄nī. Nì mbuu m̀ɓɛ u cap nyɛ i kède yâp, u nyɔdi nyɛ̄nī, i ɓa ɓe i ɓɔ̀ŋ
nyɛ jàm lìɓɛ. 36 Nì ɓòt ɓɔɓasonā ɓa ɛgɛ̀p, ɓa kahal kàlna lɛ, Kinjɛ̄ ɓàŋga ini? Inyǔlɛ̄ à ŋènel mimbuu mi nyɛgā ni ŋgùy nì lìpemba, mi pamâk. 37 Ndi mbìmbà yèe ì nooga hi hɔma mu mbɔ̄k ì yɔ̀sonā.	38 Nì nyɛ à nyɔdī i ndāp mītìn, à jop i ndāp Sīmòn. Sɔsɔ̄ lìhɛp à ɓa à gwèe nyògol Sīmòn ŋgàndàk; nì ɓɔ ɓa sɔɔhɛnɛ nyɛ nyɛ̄. 39 Nì Yesù à oop i ŋgìì yeē, à kond lihɛp, nì jɔ li mal nyɛ; nì nyɛ à hɔɔ tɛlɛ̂p, à kahal gwèlel ɓɔ.40 Jɔ̀p li ɓā joòp ɓàŋ, ɓɔɓasonā ɓa ɓā ɓa gweē ɓàkɔ̀kɔn ɓa ndôŋ nì ndòŋ makɔ̀n ɓa lɔnā ɓɔ nyɛ̄nī, nì nyɛ à kehī mɔɔ mee i ŋgìi hī wadā waàp, à m̀melēs ɓɔ. 41 Yàk mìmbuu mìmɓɛ mi pam ŋgandàk ɓòt, mi lɔndɔ̂k, mi kalàk lɛ, Ù yè Kristò Mǎn Nyāmbɛɛ̀. Ndi à kond ŋwɔ, à ŋ̀ŋwas ɓe lɛ mi pɔt, inyǔlɛ̄ mi ɓā yi lɛ̄ à yè Krǐstò.
42 Kìi kɛ̄l ì ǹyɛ, à pam, à kɛ hɔ̄ma ŋ̀ɔ̀ŋ; màmùt ma yeŋ nyɛ, ma pam i nyɛ̄nī, ma hɛɛ ɓok nyɛ lɛ à nyɔ̀di ɓaŋ i ɓɔ̄nī. 43 Ndi à kal ɓɔ lɛ, Mɛ̀ ǹlama aŋlɛ yâk mìŋkɔ̀ŋ mìmpɛ Mìŋaŋ Mìnlam mi anɛ̀ Nyambɛ̂, inyǔlɛ̄ jɔn mɛ̀ biōmaà.44 Ndi à ɓa aŋâl mu māndāp ma mitìn ma Yudēà.


Lukàs
5
	
1 Yesù à ɓa ɓǎŋ à tee ŋgwāŋ lɔɔ̄m Gènesàrèt, lìmùt li ma hyām nyɛ i ɛ̄mblɛ̀ ɓàŋga Nyambɛ̂. 2 À tɛhɛ moŋgō imaà ŋgwāŋ lɔɔ̀m; ɓàyeŋcɔ̀bi ɓa ma pām muù, ɓa sɔ̂k mbunja yap. 3 Nì nyɛ à jop i mòŋgo wada mû, u ū ɓā ū Simòn, à sɔɔhɛ nyɛ lɛ a kogana nyɛ̄ lɔ̀m. Nì nyɛ à yen hisī, à niigàgà màmùt, à ɓâk à yìi ī mòŋgo. 4 À mǎl ɓǎŋ pɔ̄t, à kal Simòn lɛ, tììgɛ nyɔ̀ɔ̀ i līp, lɛ̀ŋa mbūnja naàn, ni gwɛl cɔ̀bi. 5 Nì Simòn à tîmbhɛ̀, à kal lɛ, À Sɔŋ, dì ǹtumbɓa ŋgiìm u, dì gwɛl ɓe yɔm; ndi inyùu lìkàlàk jɔŋ nyɛn mɛ̀ nlèŋel mbunja. 6 Kìì ɓa mɓɔŋ halà, ɓa hogoo yaga ŋgandàk cɔ̀bi, mbunja yap i kenâk; 7 nì ɓɔ ɓa kwɛs ɓasɔ
ɓayeŋcɔ̀bi, ɓa ɓā ɓā mòŋgo m̀pɛ, lɛ ɓa lɔɔ̄, ɓa hola ɓɔ̄. Nì ɓɔ ɓa lɔ̂, ɓa yonos moŋgō ŋwɔ imaà, mi lɔ̂k yaga lɛ mi yin. 8 Petrò à tɛhɛ ɓǎŋ hālà, à kwɔ ī sī maɓɔ̄ŋ ma Yesù, à kal lɛ, À Ŋwɛt, nyɔ̀di pɛ̀s mɛ̀ yè, inyǔlɛ̄ mɛ̀ yè m̀ɓɔ̀ŋɓeba. 9 Inyǔlɛ̄ à ɛ̀gɛp nyɛ̄ nì ɓɔɓasonā ɓa ɓā lòŋnì nyɛ, inyùu ī kà lìhoogàk li cɔbī ɓa hōgoo; 10 ǹlèlèm kì halā nì Yàkobò, nì Yòhanɛ̀s, ɓɔ̀n ɓa Sebèdeò, ɓàsɔlôŋ ɓa Simòn. Yesù à kal Simòn lɛ, Ù kɔ̀n ɓaŋ wɔ̀ŋi; ìɓòdòl hanânɔ ù gaɓā ù ńyēŋ ɓoòt. 11 Ɓa pāmna ɓǎŋ mòŋgo ŋwap ŋgwāŋ, ɓa yek gwɔm gwɔbisonā, ɓa nɔŋ nyɛ.
12 À ɓa ɓǎŋ ŋkɔ̀ŋ wada, nǔnkì, mùt à ɓa ŋ̀kedlàk nì lò à ɓa mù; à tɛhɛ ɓǎŋ Yēsù, à kwɔ bīsū gwee, à yɛmhɛ nyɛ, à kal lɛ, À Ŋwɛt, iɓālɛ̄ ù ŋ̀kêmhɛ̀, ù yè lɛ ù pubus mɛ̂. 13 Nì nyɛ à sambal wɔɔ wee, à tis nyɛ, à kal lɛ, Mɛ̀ ŋ̀kêmhɛ̀, pop. Nì lò i mal nyɛ bitēebīloŋi. 14 Nì nyɛ à ɓehɛ nyɛ lɛ à aŋlɛ ɓaŋ mùt. Ndi à kal nyɛ lɛ, Kɛ̀ eba wɛ̀mɛ̀dɛ prǐsì, u ti kì gwɔ̀m inyùu pūbhà yɔŋ kìkìi Mōsè à tee ī ɓā ɓɔ̄ mbògi 15 Ŋgàn yeē ì ɓa kɛ ndīgi nì bìsu mbɔk yɔ̀sonā; màmùt màkɛŋi ma kɔdɓa i ɛ̄mblɛ̀ nyɛ nì i mèlhànà nì ɓɔ̀mb yap. 16 Nì nyɛ à ɓâgɓà, à kɛ mīŋɔ̀ŋ, à sɔɔhɛ̀gɛ̀ nyɔ̀ɔ̂.
17 Yesù à ɓa niigà mu kɛ̄l yadā; Fàrisày nì ɓàniigàmben ɓa ɓā ɓa yiī hà, ɓa lǒl māmbāy ma Galìleà mɔmasonā, nì ma Yudēà, nì Yèrusàlɛ̀m kì; lìpemba li Ŋwɛt li ɓā lòŋnì nyɛ i mèlès màkɔ̀n. 18 Ɓòt ɓa lɔnā ŋǎmbgɛ̀ mût i ŋgìi nàŋ; nì ɓɔ ɓa yeŋ njɛl i jùbùs nyɛ lɛ ɓa niŋī nyɛ̄ bisū gwee. 19 Ndi lakìì ɓa tɛ̄hɛ ɓē njɛɛ̄l i jùbùs nyɛ inyùu lìmùt, ɓa ɓɛt i ŋgìi ǹyòl, ɓa suhlɛnɛ nyɛ litūba li ńyòl ŋgìi nàŋ yee i kède yap bisū bi Yesù. 20 Kìi à ǹtɛhɛ hemlɛ̀ yap, à kal lɛ, À mût, bìɓeba gwɔŋ bi ŋwêhlànà. 21 Ɓàyimbēn nì Fàrisày ɓa kahal hègdà, ɓa ɓadàk lɛ, Ǹjɛɛ nyɛ nunu à ŋòbos Nyambɛ jǒy? Ǹjɛɛ à nlà ŋwehēl biɓeba hàndugi Nyambɛ nyɛ̄tāma? 22 Lakìi Yēsù à ɓa yi màhɔŋɔ̂l map, à tîmbhɛ̀, à kal ɓɔ lɛ, Kii nì nhègdana halā mīŋɛ̄m minaàn? 23 Ki i ye tɔ̀mba, hɛ ì kàl lɛ, Bìɓeba gwɔŋ bi ŋwêhlànà; hɛ lɛ̄, Tɛlɛp, kɛ̀nɛk? 24 Ndi lɛ ni yi lɛ̄ Mǎn mùt à gwèe ŋgùy hana hisī i ŋwèhèl bìɓeba [à kal ŋǎmbgɛ̀ mût lɛ], Mɛ̀ ŋkàl wɛ lɛ̄, tɛlɛp, ɓada nàŋ yɔŋ, kɛ̀nɛk ī ndāp yɔɔ̀ŋ. 25 Nì nyɛ à hɔɔ tɛlɛp bisū gwap, à ɓada yɔm à ɓa à nìŋnɛ, à kɛ ndāp yeè, à tinâk Nyambɛ lìpem. 26 Nì ɓɔɓasonā ɓa ɛgɛ̀p, ɓa ti Nyambɛ lìpem; ɓa yɔn ni wɔ̀ŋi, ɓa kal lɛ, Dì ǹtɛhɛ ɓahuu ɓā maàm lɛ̀n. 27 I mbūs màm mana, à kɛ̂, à tɛhɛ ŋkɔ̀dtâs wàda, jòy jee lɛ Levì, à yìi hɔ̀ma ɓa ntīnnɛ taàs, à kal nyɛ lɛ, Nɔ̌ŋ mɛ̀. 28 Nì nyɛ à yek gwɔm gwɔbisonā, à tɛlɛ̂p, à ǹnɔŋ nyɛ. 29 Levì à lohɛnɛ Yesù ŋgànd kɛŋi i ndāp yeè; lìmùt lìkɛŋi li ɓakɔ̀dtâs nì li ɓôt ɓàpɛ, ɓa yen loòŋnì ɓɔ i jɛ̄. 30 Fàrisày nì ɓàyimbēn ɓap ɓa kahal hùŋɓɛnɛ ɓanigîl ɓee, ɓa kalàk lɛ, Inyǔkī nì njēlaà, nì nyolgà ɓèe nì ɓàkɔ̀dtâs nì ɓàɓɔ̀ŋɓeba? 31 Nì Yesù à t�mbhɛ ɓɔ lɛ, Ɓòt ɓa ye mbōo ɓa ńyēŋ ɓe ŋgaŋgàŋ, ndik ɓā ɓā ŋkɔ̀n. 32 Mɛ̀ bilɔ̀ ɓe mɛ ī sèbèl ɓòt ɓa tee sēp, ndik ɓàɓɔ̀ŋɓeba inyùu hyɛ̀lŋɛm. 33 Nì ɓɔ ɓa kal nyɛ lɛ, Ɓànigîl ɓa Yohānɛ̀s ɓa yè ɓa ɓa nsōga jɛ, ɓa sɔɔhɛ̀gɛ̀; halā kì nì ɓa Farīsày; ndi ìɓɔŋ ɓa njɛ̄, ɓa nyɔ̂k. 34 Nì Yesù à kal ɓɔ lɛ, Ɓàa nì yè lɛ nì ɓɔŋ lɛ màwanda ma mɓiimùdàà ma soga jɛ̄ i ŋgèdà m̀ɓiimùdàa à ŋgi yiī lòŋnì ɓɔ? 35 Dìlɔ di galɔ̀ɔ i ŋgèdà ɓa gahèa mɓiimùdàà i ɓɔ̄nī, dilɔ̄ di nyɛ̄n ɓa gasōga jɛ. 36 Nì nyɛ à kenɛ̄ ki ɓɔ̄ ŋgèn lɛ, Mùt à ŋkān ɓe mbɔt yɔ̀ndɔ lɛ à yɔŋ pɛɛ̀s mu ī ēdɛ yɔ̄ nlòmbi mbɔt; à tiga lɛ à kan ì yɔ̀ndɔ, yàk pɛ̀s yɔndɔ i kɔlā ɓe ni ǹlòmbi. 37 Mùt nyɛkǐnyɛ̄ à nhā
ɓe waày yɔ̀ndɔ biùnha bi diɓoy, yɔ̀mɛ̀dɛ ì nsòbì, dìɓoy kî di obī. 38 Ɓa nlama ha wây yɔ̀ndɔ mu dīɓōy di yɔndɔ, nì hâ gwɔbiɓaà bi ntēedana lɔŋgɛɛ̀. 39 Mùt nyɛkǐnyɛ̄ i ŋgèdà à m̀mal nyɔ nlòmbi wây, ì yɔ̀ndɔ ì ŋkɔ̀n ha ɓe nyɛ ŋgòŋ, inyǔlɛ̄ à ŋkàl lɛ, Ǹlòmbi wɔn u ye lɔ̄ŋgɛɛ̀.

Lukàs	
6

1 Kìi à ɓa tagɓɛ̀ ŋwɔ̀m mi konflawà kɛl yadā i ŋgwà nɔ̂y, ɓànigîl ɓee ɓa waā konflaāwà, ɓa siiŋgàk yɔ nì mɔ̀ɔ, ɓa jɛ̂k. 2 Fàrisày hɔgi i kal lɛ, Inyǔkī nì mɓɔ̀ŋ jâm li ta ɓē kundɛ̀ i ɓɔ̀ŋ kɛl ŋgwà nɔ̂y? 3 Yesù à t�mbhɛ ɓɔ lɛ, Ɓàa nì biāŋ ɓe jàm Davìd à ɓɔ̌ŋ, i ŋgèdà njàl ì ɓa ì gwèènɛ nyɛ̄, nyɛ nì ɓòt ɓa ɓā lòŋnì nyɛ; 4 kìkìi à jǒp ndāp Nyāmbɛɛ̀, à yɔŋ bikɔ̀ga bi ntēga mbɔ̌m Nyāmbɛɛ̀, bi bī ta ɓē muùt kùndɛ̀ i jɛ̄, ndik bìprǐsì gwɔtāma, à jɛ, à ti ki ɓòt ɓa ɓā
lòŋnì nyɛ? 5 Nì nyɛ à kal ɓɔ lɛ, Mǎn mùt à yè ŋwɛ̀t ŋgwa nɔ᷆y.
6 Kɛl ŋgwà nɔ̂y umpɛ, à jop i ndāp mītìn, à kahal nīigà; mùt wàda à ɓa mù wɔ̀ɔ̀ wee waalōm u ɓā hìweha.
7 Ɓàyimbēn nì Fàrisày ɓa ɓā ɓeŋgɛ̀ nyɛ, lɛ tɔ̀ɔ à mmèles makɔ̀n i kɛ̄l ŋgwà nɔ̂y, lɛ ndi ɓa lebā jàm li umul nyɛ ǹsɔ̀hi. 8 Ndi à ɓa yi màhɔŋɔ̂l map; nì nyɛ à kal muùt hìweha wɔɔ lɛ, Nyɔdi, tɛlɛp hā ŋɛ̄mkède. Nì nyɛ à nyɔdî, à tɛlɛp hâ. 9 Nì Yesù à kal ɓɔ lɛ, Mɛ̀ mɓàt ɓee lɛ, ki i ye kùndɛ̀ i ɓɔ̀ŋ i ŋgwà nɔ̂y, hɛ lɔ̄ŋgɛɛ̀ hɛ ɓēba? Hɛ nìŋìs hɛ òbòs? 10 Nì nyɛ à hyumhɛ ɓɔɓasonā mis, à kal muùt hìweha wɔɔ lɛ, Sambal wɔ̀ɔ̀ wɔŋ. Nì nyɛ à ɓɔŋ halà, wɔ̀ɔ̀ wee u temb mboo. 11 Nì ɓɔ ɓa lɛgda ni hìun; ɓa hɛk peèk wàda nì nuu kii ɓa ye lɛ̄ ɓa ɓɔɔ̄ŋ ni Yēsù. 12 Dilɔ̄ diì Yesù à ɓɛt hikòa i sɔ̄ɔhɛ̀; à sɔɔhɛ Nyambɛ ŋgìm u. 13 Kɛl ì yɛ ɓǎŋ, à sebēl ɓanigiìl ɓee, à tɛp mû jǒm nì iɓaà, à ɔ ɓɔ̄ lɛ ɓàomâ: 14 Simòn, nu à ɔ̀ɔ kì lɛ Petrò, nì mànyaŋ Andrěà, Yàkobò nì Yòhanɛ̀s, Fìlipò nì Bàrtòlòmeò, 15 Màteò nì Tomàs, Yàkobò mǎn Àlfeò, Simòn nu à ɓa sêblànà lɛ Selòt, 16 Yudà mǎn Yàkobò, nì Yudà Iskàriòt, nu à yìla mùt ǹliba. 17 Nì nyɛ à sos nyɛ nì ɓɔ, à tɛlɛp i tɛ̄gɛp hɔma, nì lìmùt li ɓanigîl ɓee lìkɛŋi, nì ŋgàndàk ɓòt ì lǒl Yùdeà yɔ̀sonā, nì Yèrusàlɛ̀m, nì ŋgwāŋ lɔɔ̄m T�᷆r nì Sidòn; 18 ɓa lɔ̀ɔ ī ɛ̄mblɛ̀ nyɛ, nì i mèlhànà màkɔ̀n map; ɓa ɓā ɓā teèŋgànà nì mìmbuu mi nyɛgā ɓa mèlhana. 19 Lìmùt jɔlisonā li ɓā yeŋ
njɛ̀l i tīs nyɛ̄, inyǔlɛ̄ ŋgùy ì ɓa pam nyɛ̄nī, ì mèlhàk ɓɔɓasonā. 20 Nì Yesù à ɓedhɛnɛ ɓanigîl ɓee mis, à kal lɛ, Ɓèè diyɛyɛ̀bà nì yè ǹsǎyɓàk, inyǔlɛ̄ ànɛ̀ Nyambɛ ī ye ìnân. 21 Ɓèè ɓa njàl ì ŋgwɛ̀l hanânɔ, nì yè ǹsǎyɓàk, inyǔlɛ̄ nì ganūuha. Ɓèè ɓa nì ŋɛ̀ɛ̀ hanânɔ nì yè ǹsǎyɓàk, inyǔlɛ̄ nì ganɔ̌l. 22 Nì yè ǹsǎyɓàk i ŋgèdà ɓòt ɓa ŋɔ̀ɔ̀ ɓee, nì hèà ɓèè ntōŋ wap, nì yàhàl ɓèe, nì lɛp jòy linân kìkìi yɔ̌m ɓɛ̄
inyùu Mǎn mùt. 23 Kɔ̀na màsee yɔkɛ̄l, ni sobhɛ kì; inyǔlɛ̄ nùnakì, ǹsaâ nân u ye ŋ̀kɛŋi i ŋgìi; inyǔlɛ̄ halā nyɛ̄n ɓàsaŋ ɓap ɓa ɓā ɓɔɔ̀ŋ ɓàpodôl. 24 Ndi ŋgɔɔ nì ɓèè miŋgwàŋ! Inyǔlɛ̄ nì m̀mal koōs hɔɔ̀gɓɛ̀ nân. 25 Ŋgɔɔ nì ɓèè ɓa nì yè ɓànuuga hanânɔ! Inyǔlɛ̄ njàl ì gagwɛ̀l ɓee. Ŋgɔɔ nì ɓèè ɓa nì nnɔ̀l hanânɔ! Inyǔlɛ̄ nì gasīida ni ɛɛ̀. 26 Ŋgɔɔ nì ɓèè i ŋgèdà ɓòt ɓɔɓasonā ɓa mpɔ̄t lɔŋgɛ īnyùu na᷆n, inyǔlɛ̄ halā nyɛ̄n ɓàsaŋ ɓap ɓa ɓā ɓɔɔ̀ŋ ɓàpodôl ɓa bitɛmbɛɛ!
	Gweha īnyùu ɓàɔ̀ɔ̀
	Màt 5:38-48; 7:12a
	27 Ndi mɛ̀ ŋkàl ɓee ɓa nì ŋɛ̄mblɛ mɛ lɛ̄, Gweha ɓàɔ̀ɔ̀
	ɓanân, ɓɔ̀ŋa ɓòt ɓa ŋɔ̀ɔ̀ ɓee lɔ̄ŋgɛɛ̀, 28 sàyɓana ɓā ɓā ntììhɛ
	Lukàs 6
	167
	ɓee, sɔɔhana īnyùu ɓòt ɓa ntèèŋga ɓee.
	29 Tɔ̀njɛɛ à m̀ɓep wɛ līmāŋ jada ti yàk nyɛ līi lipɛ. Tɔ̀njɛɛ
	à ǹyɔŋ wɛ kōdiì, ù sòŋa ɓaŋ tɔ̀ sɔdi yɔ̀ŋ. 30 Hi mût à ńyàgal wɛ yɔ̀m, ti nyɛ̄; nu kì à ǹyɔŋ gwɔm gwɔŋ, ù ɓàt ha ɓaŋ
	gwɔ. 31 Kìkìi nì nsòmbol lɛ ɓòt ɓa ɓoŋōl ɓèe, yàk ɓèè kî ɓòŋlana ɓɔ̄ halà.
	32 Iɓālɛ̄ nì ŋgwēs ɓoòt ɓa ŋgwēs ɓee, kinjɛ̄ màyègà nì ŋkòs? Ŋgɔ yàk ɓàɓɔ̀ŋɓeba ɓa ŋgwēs ɓa ɓā ŋgwēs ɓɔ. 33 I ɓā kì lɛ nì mɓɔ̀ŋ lɔŋgɛ īnyùu ɓā ɓā mɓɔ̀ŋ ɓee lɔ̄ŋgɛɛ̀, kinjɛ̄
	màyègà nì ŋkòs? Ŋgɔ yàk ɓàɓɔ̀ŋɓeba ɓa mɓɔ̀ŋ halà. 34 I ɓā kì lɛ nì mpòos ɓa nì mɓōdol ŋɛm lɛ ɓa gatìmbis, kinjɛ̄
	màyègà nì ŋkòs? Ŋgɔ yàk ɓàɓɔ̀ŋɓeba ɓa mpòos ɓaɓɔ̀ŋɓeba lɛ ɓa kos kì halà. 35 Ndi gweha ɓàɔ̀ɔ̀ ɓanân, nì ɓɔ̀ŋɔ̀k lɔŋgɛ̂, nì pòòhàk iɓaɓe ni ɓɔ̄dŋɛm; halā nyɛ̄n ǹsaâ nân u gaɓā ŋkɛŋi, nì gaɓā ki ɓɔ̀n ɓa Nuŋgìŋgiì; inyǔlɛ̄ à yè pògɓà nì ɓa ɓā ntī ɓe mayègà nì ɓòt ɓàɓɛ.
36 Ɓèè ɓana ɓàkɔ̀nàŋgɔɔ kìkìi yàk Ìsɔŋ na᷆n à yè ŋ̀kɔ̀nàŋgɔɔ.
37 Nì oma ɓaŋ mìnsɔ̀hi, ndi nì gaūma ɓe minsɔ̀hi; nì ti ɓaŋ mùt bìkwɔ̀ bi ŋkaa, ndi yàk ɓèè ɓa gatī ɓe ɓee bìkwɔ̀
bi ŋkaa; ŋwàha ɓòt, ndi ɓa gaŋwàs yâk ɓèe; 38 Tina, ndi i gatīna ɓee; hìhègà hìlam, ǹnyɔ̀hɔ̂k, ǹsoghàk, ǹyɔnɔ̂k tɛ̀s, hi sobàk, [hyɔn ɓa gahūgɓaha ɓee i tōl] hyɔn ɓa gakōp mu sɔ̄sɔ̄ m̀pek nu mbɔ̄t yɔɔ̀ŋ. Inyǔlɛ̄ hìhègà nì nhègèl hyɔn hi gahègna ki ɓèe.
39 À kenɛ̄ ki ɓɔ̄ ŋgèn lɛ, Ɓàa ǹdim ì nlà ega ndim? Ɓàà ɓɔ
iɓaà ɓa gakwɔ̀ ɓe i ɓɛ̄ɛ? 40 Ǹnigîl à nlɔ̀ɔ̀ ɓe malêt wèe; ndi hi wadā i ŋgèdà à ǹyonos yigîl à gaɓā kìkìi màlêt wèe.
41 Ù mɓèŋgnɛ ki nan i jìs li maasɔ̄ŋ, ndi ù nnōgda ɓe ŋkɔ̀k u ye wɛ̀ i jǐs? 42 Tɔ̀ lɛlaa ù nlà kal maasɔ̄ŋ lɛ, À mantàtâ, ɓɛ̌k lɛ̄ mɛ hund wɛ̀ nan i ye wɛ̀ i jǐs, i ŋgèdà wɛ̀mɛ̀dɛ ù ntɛ̄hɛ ɓe ŋkɔ̀k u ye ī jìs jɔŋ? À mût bìhèŋɓà, nyà hund ndūgi ŋkɔ̀k u ye wɛ̀ i jǐs, ndi tɔ̀ lɛ ù ntɛ̄hna yaga sooŋ i hūnd nān i ye ī jìs li maasɔ̄ŋ.
43 Ɛ lām yɔkǐyɔ̄ i ta ɓē lɛ i num matam màɓɛ; tɔ̀ ɛ ɓɛ̄ kiì i ta ɓē lɛ i num matam màlam. 44 Inyǔlɛ̄ ɛ i ńyīna inyùu màtam mee. Ɓòt ɓa ŋkɛ̄t ɓe faygè bilɔ̀ɔ, tɔ̀ màtam ma ŋkòò wây ɓa ŋkēdel ɓe mɔ liɓūy li bilɔ̀ɔ. 45 Lɔŋgɛ mu᷆t i mpēmes gwɔm bìlam lisòò li ŋkùs lìlam li ŋɛm wee; ɓeba mût kì i mpēmes gwɔm bìɓɛ lisòò li ŋkùs lìɓɛ; inyǔlɛ̄
màm ma ńyɔn ŋɛ̄m mɔn nyɔ̀ wee u mpɔ̄t.
46 Nì nsèblɛnɛ ki mɛ lɛ̄, À Ŋwɛt, à Ŋwɛt, ndi nì ɓɔŋ ɓe màm mɛ̀ ŋkàl?
47 Hi mût à nlɔ̀ i mɛ̌nī, à nɔgɔ̂k bìɓàŋga gwɛ̂m, à gwèèlàk kì gwɔ, mɛ̀ ŋēba ɓee ŋwɛ̌t à mpònà: 48 à yè kìkìi mùt lɛ à ŋɔ̄ŋ ndap, à ntēm yaga hisī, a tɛ̂k hìkùù i ŋgìi ŋgɔ̀k; hùndùl i mɓɛ̄t ɓǎŋ, lep u kumūl ndāp ì, u la ɓē sogos yɔɔ̀, inyǔlɛ̄ ì oŋa ī ŋgìi ŋgɔ̀k.
49 Ndi nu à nnɔ̄k, ndi à ɓɔŋ ɓee, à yè kìkìi mùt à biɔ̄ŋ ndap i ŋgìì bitèk iɓaɓe hikùù; lep u bikùmul yɔ̂, nì yɔ̀ ì hɔɔ kwɔ̂. Òbì u ndāp ì u ɓeè ŋ̀kɛŋi.

Lukàs
7

1 À mǎl ɓǎŋ pɔ̄t biɓàŋga gwee gwɔbisonā maō ma ɓoòt, à jop i Kàpɛrnāùm.
2 Ŋ̀kɔ̀l u ŋànɛ̀ mbogôl sonda wāda u à ɓa gwês ŋgàndàk, u ɓā kɔɔ̀n, u yɛŋɛ̀p. 3 À nɔk ɓǎŋ īnyùu Yēsù, à ɔm mimaŋ mi ɓôt mi Lôk Yudà i nyɛ̄nī i sɔ̄ɔhɛ̀ nyɛ lɛ a lɔɔ̄, a melēs ŋ̀kɔ̀l wee. 4 Ɓa lɔ̀ɔ ɓǎŋ yāk Yēsù, ɓa yɛmhɛ nyɛ ŋgàndàk, ɓa kal lɛ, À yè mùt ù kòli gwèlel halà; 5 inyǔlɛ̄ à ŋgwēs lɔɔ̀ŋ yes, nyɛ ki nyɛ̄n à biōŋol ɓes ndāp yeēs mītìn. 6 Nì Yesù à kahal kìha nyɛ nì ɓɔ. À pam ɓǎŋ ɓɛ̀bɛ̀ɛ̀ nì ndap, ŋ̀ànɛ̀ mbogôl sonda à ɔm mawanda nyɛ̄nī i kàl nyɛ lɛ, À Ŋwɛt, ù tèèŋga ɓaŋ wɛ̀mɛ̀dɛ, inyǔlɛ̄ mɛ̀ kòli ɓē mɛ lɛ̄ u joōp ndāp yɛɛ̀m; 7 inyùu hālā nyɛ̄n tɔ̀ mɛ̀mɛ̀dɛ mɛ̀ nhɔ̄ŋɔl ɓe mɛ lɛ̄ mɛ̀ kòli lɔ̀ i wɛ̌nī; ndi pɔt ndīk ɓàŋga, ndi hìlɔga hyɛ̂m hi gamǎl. 8 Inyǔlɛ̄ yàk mɛ̀ mɛ̀ yè i sī ànɛ̀, mɛ̀mɛ̀dɛ kî mɛ̀ gwèe sōndaà; mɛ̀ yè mɛ kǎl yàda lɛ, Kɛ̀nɛk, ì ŋkɛ̀; ìpɛ lɛ, Lɔ̀ɔ, ì nlɔ̀; nì ŋ̀kɔ̀l wɛ̂m lɛ, Ɓɔ̌ŋ jàm lini, u mɓɔ̀ŋ jɔ.
	9 Kìi Yēsù à ǹnɔk màm mana, à hɛl inyùù yeē, à hyɛ̂lɓà, à kal limùt lɛ, Mɛ̀ ǹtɛhgɛ̀ ɓe mɛ ndòŋ hemlɛ̀ kɛŋi ìni, tɔ̀
	Isrǎɛ̀l yaga. 10 Ɓa ɓā ōma ɓa hūu ɓǎŋ mbāy, ɓa kɔba ŋkɔ̀l u ma ma᷆l.
	Yesù à ntùgul man mùùnlom nu yīk mudàà i Nāìn 11 I lēŋa lɛ̄, i mbūs ndèk ŋgèdà, Yesù à kɛ ŋkɔ̀ŋ wada lɛ
	Naìn; ɓànigîl ɓee nì lìmùt lìkɛŋi ɓa kihā loòŋnì nyɛ. 12 À
	pam ɓǎŋ ɓɛ̀bɛ̀ɛ̀ nì ŋwɛ̀mɛl ŋkɔ̀ŋ, nǔnkì, ɓòt ɓa ɓā ɓa ɓeēga mìm, hìpɔ̀ma hī man mùùnlom hi yik mudàa, nyɛ
	nì ŋgàndàk ɓòt ɓa ŋkɔ̀ŋ ɓa kîhgà. 13 Kìi Ŋwɛ̌t à ǹtɛhɛ nyɛ, à kɔn nyɛ ŋgɔ̄ɔ, à kal nyɛ lɛ, Ù ɛ̀ɛ̀ ɓâŋ! 14 Nì nyɛ à kogɛ
	ɓɛbɛ̀ɛ̀, à tis ŋkuu mîm; nì ɓàɓɛ̀gɛ̀ɛ̀ ŋ̀kuu ɓa tɛlɛ̂p. Nì nyɛ
	à kal lɛ, À maaŋgɛ wānda, mɛ̀ ŋkàl wɛ lɛ̄, nyɔdi. 15 Nu à ɓa ŋ̀wɔga à yen biyìyìi, à kahal pɔ̄t. Nì Yesù à ti nyɛ nyàŋ.
	16 Ɓòt ɓɔɓasonā ɓa kɔn wɔŋi, ɓa ti Nyambɛ lìpem, ɓa kal lɛ, M̀podôl ŋ̀kɛŋi à m̀pemel ɓes; nì lɛ Nyambɛ à ǹyuuga ɓôt ɓee. 17 Ŋ̀aŋ unu inyùù yeē u kɛ Yùdeà yɔ̀sonā, nì mbɔk ì yɔ̀sonā.
	18 Ɓànigîl ɓa Yohānɛ̀s ɓa aŋlɛ nyɛ màm mana mɔmasonā.
	19 Nì Yòhanɛ̀s à sebēl ɓanigiìl ɓee iɓaà, à ɔm ɓɔ yak Ŋwɛ̀t i ɓàt nyɛ lɛ, Ɓàa wɛ̌n ù yè nu à nlɔ̀, tɔ̀ di ɓɛmɛ̄k nu᷆mpɛ?
	20 Ɓòt ɓa ɓā pām ɓǎŋ nyɛ̄nī, ɓa kal lɛ, Yòhanɛ̀s Ǹsòblɛ̀
	nyɛn à ŋ̀ɔm ɓes wɛ̌nī, nyɛ, Ɓàa wɛ̌n ù yè nu à nlɔ̀, tɔ̀ di ɓɛmɛ̄k nu᷆mpɛ? 21 Ŋgɛ̄ŋ ì Yesù à ɓa melès ŋgàndàk ɓôt màkɔ̀n, nì bìɓok màkɔ̀n màɓɛ, nì mìmbuu mìmɓɛ; à yìblàk kì ŋgàndàk ɓòt ɓa ndim mǐs. 22 Nì Yesù à tîmbhɛ̀, à kal ɓɔ lɛ, Ɓèe kɛ̀na, aŋlana Yòhanɛ̀s màm nì ǹnɔk, nì ma nì ǹtɛhɛ̂: lɛ ɓàndim ɓa ntɛ̄hnà, bìɓok bi hyomôk, ɓàkɔ̀nlò ɓa pubhàgà, ɓàndɔk ɓa nɔggà, ɓàwɔga ɓa tuggɛ̀, Mìŋaŋ Mìnlam mi ŋāŋlana diyɛyɛ̀bà. g 23 Nu à mɓààgɛnɛ
	ɓe inyùù yɛ̂m à yè ǹsǎyɓàk.
	24 Ɓòt ɓa ŋwîn ɓa Yohānɛ̀s ɓa nyɔ̄di ɓǎŋ, Yesù à kahal kàl mamùt inyùu Yòhanɛ̀s lɛ, Kii nì ɓe kɛ ɓèŋgɛ̀ ŋɔ̀ŋ? Ɓàa lìkay mbɛ̀bi ì mpōgoòs? 25 Ndi nì ɓe kɛ ī ɓèŋgɛ̀ kii? Ɓàa mùt à heeba mbɔ̄t i ŋwāmbi? Nùnakì, ɓòt ɓa nhāba mbɔt i ŋwāmbiì, ɓa ɓâk kì ɓa yogī, ɓa yenɛ̀ mandāp ma bikiŋɛɛ̀.
	26 Ndi ɓèe nì bikɛ̀ i tɛ̄hɛ kīi? Ɓàa m̀podôl? Ŋ̀ŋ̂, mɛ̀ ŋkàl ɓee lɛ à nlɔ̀ɔ̀ mpodôl. 27 Nyɛ nūnu nyɛn i ye ǹtǐlɓàgà inyùù 
	yeē lɛ,
	Nǔnkì, mɛ̀ ŋɔ̄m muùt wɛ̀m ŋwìn
	bisū gwɔŋ, nyɛn à gatībil njɛɛ̄l
	yɔɔ̄ŋ bisū gwɔŋ. 
28 Mɛ̀ ŋkàl ɓee lɛ i kède ɓòt ɓa ŋgwee ni ɓòdàa, mùt à nlɔ̀ɔ̀ Yohānɛ̀s à tà ɓee; ndi nu à yè ǹtidigi i ànɛ̀ Nyambɛ̂ à nlɔ̀ɔ̀ nyɛ. 29 Ɓòt ɓɔɓasonā nì ɓàkɔ̀dtâs ɓa nɔ̄k ɓǎŋ hālà, ɓa kal lɛ Nyambɛ à tee sēp, lakìì ɓa sòblana lìsòblɛ̀ li Yohānɛ̀s. 30 Ndi Fàrisày nì ɓàyimbēn ɓɔmɛ̀dɛ ɓa cěl pèk Nyambɛ̂, lakìì ɓa sòblana ɓē ni nyɛ̄.
31 Nì Ŋwɛ̌t à kal lɛ, Nì kii mɛ kedā ɓòt ɓa hyày hini, ɓa mpòna kii? 32 Ɓa ye kìi ɓɔ̀ɔ̀ŋgɛ ɓa yiī hisī i ɓòm, ɓa sêblàgà, ɓa kalàk lɛ, Dì bihēmel ɓee dìɔŋ, ndi nì sak ɓee; dì bièe ɓee màèya, ndi nì ɛɛ̄ ɓee.
33 Inyǔlɛ̄ Yòhanɛ̀s Ǹsòblɛ̀ à bilɔ̀, à jɛ ɓe kɔgā, à nyɔ ɓe wây, nì kal lɛ, À gwèe mbūu m̀ɓɛ. 34 Mǎn mùt à bilɔ̀, à jɛ̂k, à nyɔ̂k; nì kal lɛ, Nùnakì, m̀ɓènà jɛ nì wây, lìwanda li ɓakɔ̀dtâs nì ɓàɓɔ̀ŋɓeba. 35 Ndi pèk ì ŋ̀kelā lɛ ì tee sēp inyùu ɓɔ̀n ɓee ɓɔɓasonā.
36 Mùt Fàrisày wàda à sɔɔhɛ nyɛ lɛ a jɛ ī nyɛ̄nī. Nì nyɛ à jop i ndāp mùt Fàrisày, à yen hisī i jɛ̄. 37 Nì mùdàà wadā
à ɓa mū ŋkɔ̀ŋ û, à ɓa m̀ɓɔ̀ŋɓeba; à yi ɓǎŋ lɛ̄ Yesù à yìi jɛ̄
i ndāp mùt Fàrisày, à lɔnā ndɔŋgi làɓindɛ̀, 38 à tɛlɛp i mbūs makòò mee, à ɛ̀ɛ̀k, à ɓodōl yoōs makòò mee ni gwǐhà gwee, à tɔs ki mɔ̄ nì còŋ di ŋɔ wee, à sɔs nyɛ
màkòò, à hɔɔ mɔ làɓindɛ̀. 39 Mùt Fàrisày nu à sèbel nyɛ̄, à tɛhɛ ɓǎŋ hālà, à pɔt ni ŋ̀ɛm lɛ, Ɓalɛ mùt nunu à ɓak mpodôl, ki à ǹyi njɛɛ nì kinjɛ̄ ndòŋ mùdàa ìni ì ntīs nyɛ,
lɛ à yè m̀ɓɔ̀ŋɓeba. 40 Nì Yesù à t�mbhɛ nyɛ lɛ, À Simòn, mɛ̀ gwèe jàm i kàl wɛ̀. Nì nyɛ à kal lɛ, À Lêt, kàlak.
41 M̀pòòs ɓòt wàda à ɓa à gwèe ɓòt ɓa mapil iɓaà, wàda à ɓa à gwèe nyɛ̄ mbōgoòl dènarìòi itân, nûmpɛ kî mòm matân. 42 Lakìì ɓa ɓā ɓē ɓa gweē yɔ̀m i saâ, à ŋ̀ŋwehēl ɓɔɓaà. Ǹjɛɛ wap à galòòha gwes nyɛ? 43 Simòn à t�mbhɛ lɛ, Mɛ̀ nhɔ̄ŋɔl lɛ nu à ŋ̀ŋwehēl ŋgandàk. Nì nyɛ à kal nyɛ lɛ, Ù m̀ɓagāl sep.44 Nì nyɛ à hyɛlɓa yak mùdàa, à kal Simòn lɛ, Ɓàa ù ntɛ̄hɛ mùdàà nunu? Mɛ̀ ǹjop i ndāp yɔɔ̀ŋ, ù ǹti ɓe mɛ màlep inyùu màkòò mɛ̂m; ndi nyɛ à ǹyoōs makòò mɛ̂m nì gwǐhà gwee, à tɔs ki mɔ̄ nì còŋ cee. 45 Ù ǹsɔs ɓe mɛ̂; ndi nyɛ, i jòp mɛ̀ ǹjop hana, à ŋ̀ŋwas ɓe sɔs mɛ màkòò.
46 Ù ǹhɔɔ ɓe mɛ mòò i ŋɔ̄; ndi nyɛ à ǹhɔɔ mɛ làɓindɛ̀ makòò. 47 Jɔn mɛ̀ ŋkèlel wɛ lɛ̄, Ŋgàndàk yee biɓeba i ŋwêhlànà; inyǔlɛ̄ à ŋ̀gwes ŋgandàk; ndi nu ndèk ì ŋ̀ŋwêhlànà, à ŋgwēs ndeèk. 48 Nì nyɛ à kal mudàà lɛ, Bìɓeba gwɔŋ bi ŋwêhlànà.49 Ɓòt nyɛ nì ɓɔ ɓa ɓā ɓa yiī i jɛ̄, ɓa ɓodōl pɔt i kède yap lɛ, Ǹjɛɛ nyɛ nunu à ŋŋwèhel yâk bìɓeba? 50 Nì nyɛ à kal mudàà lɛ, Hemlɛ̀ yɔŋ i ntɔhɔl wɛ̂; kɛ̀nɛk nì ǹsàŋ.

Lukàs
8
	
1 I lēŋa lɛ̄, i mbūs ndèk ŋgèdà, Yesù à kɛ mīŋkɔ̀ŋ nì mambāy, à aŋlàk, à kàlàk Mìŋaŋ Mìnlam mi anɛ̀ Nyambɛ̂, nyɛ nì jǒm nì ɓaà, 2 yàk ɓòdàa ɓàhɔgi ɓa ɓā mèlhana mìmbuu mìmɓɛ nì màkɔ̀n map : Màrià, nu à ɓa sêblà lɛ Màgdàlenà, nu mìmbuu mìmɓɛ minsâmbɔk mi pām, 3 ɓɔ̀
Yòhanà ŋwàa Kūsà, kindàk Hèrodè, nì Sùsanà, nì ŋgàndàk ɓapɛ, ɓa ɓā gwelèl ɓɔ nì ŋ̀kùs wap.
4 Lìmùt lìkɛŋi li kɔ̀dɓa ɓàŋ, ɓòt ɓa hi ŋkɔ̀ŋ ɓa kɛ nyɛ̄nī, à kenɛ̄ ŋgeēn lɛ, 5 Ŋ̀ŋwàs mboo à kɛ̀ɛ ī ŋwàs mboo yeè; à ɓa ŋwâs ɓǎŋ mbōo, jògà li kwɔ njɛ̀l, nì yɔ̀ ì kidɓànà, dìnùni di ŋgiī di sɔbɔl yɔɔ̀. 6 Jògà li kwel ŋgɔ̀k; kìi ì ŋ̀kahal ɔ̂, ì yuyì, inyǔlɛ̄ lìsuni li ɓā ɓēe. 7 Jògà lìpɛ li kwel i kède bìlɔ̀ɔ̀, bìlɔ̀ɔ̀ bi hɔl lôŋnì yɔ̀, bi hyam yɔ̂. 8 Jògà kì li kwel hisī hìlam, ì naŋ, ì num matam mbōgoòl. À pɔt ɓǎŋ hālà, à lɔnd lɛ, Nu à gwèe mào i nɔ̄gaà, a nɔk nī!
9 Nì ɓànigîl ɓee ɓa ɓat nyɛ lìkɔ̀blɛnɛ li ŋgěn ìni. 10 À kal ɓɔ lɛ, Ɓèè ɓɔn i ntina lɛ ni yi mìmb ma anɛ̀ Nyambɛ̂; ndi inyùu ɓāpɛ, ndik ŋgèn; lɛ ɓa tɛhgɛ̀, ndi ɓa tɛhɛ ɓee; ɓa nɔgɔ̂k, ndi ɓa tibil ɓe yi.
11 Ŋgěn ì yè lana lɛ, Mboo ì yè ɓàŋga i Nyambɛ̂. 12 Ɓa njɛ̂l ɓa ye ɓā ɓā binɔ̄k; ndi ǹsɔ̀hɔ̀p à lɔ̂, à heā ɓaŋgā miŋɛ̄m ŋwap, lɛ ɓa tiga lɛ ɓa hemlɛ̀, ɓa tɔhlànà. 13 Ɓa ŋgiī ŋgɔ̀k ɓa ye ɓā ɓā yè ɓa nɔk, ɓa lɛɛgɛ ɓaŋgā ni màsee; ndi kìì ɓa gweē ɓē miŋkàŋ, ɓa nhēmlɛ ndeèk ŋgeŋ, i ŋgèdà mànɔ̀ɔ̀dànà, ɓa ntèmb ni mbūs. 14 Ì ì ŋ̀kwel bilɔ̀ɔ̀, ɓana ɓa ye ɓā ɓā yè ɓa nɔk, ɓa kɛ yàp, ndi ndùŋa ì nhyām ɓɔ, nì lìŋgwàŋ, nì màsee ma nɔ̂m ini, hɛ̀ ɓa num ɓe matam lɛ ma holôl. 15 Ì ì hìsi hìlam, ɓana ɓa ye ɓā ɓā yè ɓa nɔk ɓaŋgā, ɓa teeda yɔ nì mìŋɛm mìnlam nì mi mī ye lɔ̄ŋgɛɛ̀,ɓa ntèŋɓɛ num matTuŋgɛŋ i sī hìndama 16 Mùt nyɛkǐnyɛ̄ à ŋkùyɛ ɓe tuŋgɛŋ i ɓūdɛ yɔ̄ yɔ̀m, tɔ̀ ha yɔ̄ i sī nàŋ, ndi à ntēe ndik yɔ̄ i ŋgìi tēenɛ, lɛ ɓa ɓā njòp ɓa tɛhɛ màpubi. 17 Inyǔlɛ̄ jàm jɔkǐjɔ̄ li solī ɓē lɛ li gasɔ̀ɔ̀lana ɓee, tɔ̀ jàm jɔkǐjɔ̄ li ta ɓē i jìmb lɛ li gayɛ̄li ɓee nì pam māpūbi. 18 Jɔn nì yihgɛ̀ lɛlaa nì nnɔ̄k; inyǔlɛ̄ tɔ̀njɛɛ à gwèe i gatīna nyɛ; ndi nu à gwèe ɓēe, yɔ̌m à hɔŋlak lɛ à gwèe i gayòŋa nyɛ.Nyǎŋ Yēsù nì lògnyâŋ 19 Nyàŋ nì lògnyâŋ ɓa lɔ ī nyɛ̄nī, ndi ɓa la ɓē pam nyɛ̄nī inyùu lìmùt. 20 Ɓa kal nyɛ lɛ, Nyùŋ nì lògnyuŋ ɓa tee ī tān, ɓa nsòmbol tɛhɛ wɛ̂. 21 À t�mbhɛ ɓɔ lɛ, Inī nì lògkeē ɓa ye ɓā ɓā nnɔ̄k ɓaŋgā Nyambɛɛ̀, ɓa ɓɔŋɔ̀k kì yɔ.22 Kɛl yadā mu dīlɔ̄ diì, à jop i mòŋgo nyɛ nì ɓànigîl ɓee; à kal ɓɔ lɛ, Ɓòga ɓès, di yap nyɔ̀ɔ̀ uu ŋwìì Lɔ̂m; nì ɓɔ ɓa nyugɛ̀. 23 Ɓa ɓā yaàp ɓàŋ, à kɛ hīlɔ̄. Mbuk mbɛ̀bi à kwɔ
lɔ̀m, mòŋgo u kahal yɔ̄n ni màlep, ɓa ɓā mbɛ̀ɛ nyɛ̀mb.24 Nì ɓɔ ɓa kogɛ nyɛ̄nī, ɓa todōl nyɛ, ɓa kal lɛ, À Sɔŋ, à Sɔŋ, dì ǹlɔ ī cībaà. Nì nyɛ à todɛ̄ hilɔ̄, à kond mbɛbī nì màŋgudga: ɓa mɔm ŋwɛɛ̀, lɔ̀m a tɛmɛ̀p. 25 Nì nyɛ a kal ɓɔ lɛ, Hemlɛ̀ nân i ye hɛ̄ɛ? Nì ɓɔ ɓa kɔn wɔŋi, ɓa hɛ̂l, ɓa kalna lɛ, Ǹjɛɛ nyɛ nunu, nu à ŋànɛ yâk mbɛ̀bi nì màlep, ndi ɓa noglàk nyɛ? 26 Nì ɓɔ ɓa pam i lɔ̀ŋ ɓôt ɓa Gerāsà, i ī ye ŋgɔ̀là Gàlìleà.27 À tee ɓǎŋ màkòò hisī, mùt wàda à ɓɔmā nyɛ, à lòlàk ŋkɔ̀ŋ, à ɓa à gwèe mìmbuu mìmɓɛ; à yěn ǹtàndàà ŋgedà iɓaɓe nyɛ hāba mbɔ̄t, à ɓa yên ɓe ndāp, ndik ī sɔ̀ŋ. 28 À tɛhɛ ɓǎŋ Yēsù, à lɔnd, à kwɔ hīsī bisū gwee, à pɔt makɛŋi, à kal lɛ, À Yesù, Mǎn Nyāmbɛ Nūŋgìŋgiì, ɓěhnà wɛ̂ kii? Mɛ̀ ńyɛ̀mhɛ wɛ lɛ̄ ù tèèŋga ɓaŋ mɛ̀. 29 Inyǔlɛ̄ à kond mbūu u nyɛgā lɛ u nyɔdi yāk mùt nû. Inyǔlɛ̄ u ɓā gwɛɛ̀l nyɛ
ŋgàndàk ŋgelè; à ɓa ī sī ɓàtat, ŋ̀kàŋâk nì mìnsaŋ mi bikɛ̀y nì dìkeŋ; ndi à ɓa pat ŋgàdà, mbuu m̀ɓɛ u ɓā kɛnà nyɛ miŋɔ̀ŋ. 30 Nì Yesù à ɓat nyɛ lɛ, Jòy jɔŋ lɛ ǹjɛɛ? Nyɛ, Legìòn, inyǔlɛ̄ ŋgàndàk mìmbuu mìmɓɛ ì jǒp ī kède yeè. 31 Ndi mi sɔɔhɛ nyɛ lɛ à kàl ɓaŋ ŋwɔ̄ lɛ mi kɛɛ̄ sɔ̀ŋkum.32 Ndi lìùŋ li ŋgoy lìkɛŋi li ɓā jɛ hā hīkòa; nì ŋwɔ mi sɔɔhɛ nyɛ lɛ a ŋwas ŋwɔ̄, mi jop mù. Nì nyɛ à kêmhɛ̀. 33 Nì mìmbuu mìmɓɛ mi nyɔdi yak mùt nû, mi lɛmā i kède ŋgòy; nì lìùŋ li ŋgoy li sundī mpùgɛ̀, li ɓɛha i lɔ̀m, li wɔ.34 Ɓòt ɓa ɓā jeès yɔ ɓa tɛ̄hɛ ɓǎŋ jàm li lēŋa, ɓa ubi ŋgwee, ɓa aŋal hālā ŋkɔ̀ŋ nì mbɔk yɔ̀sonā. 35 Nì ɓòt ɓa kɛ ɓèŋgɛ̀ jàm li gwèla; ɓa pam yak Yēsù, ɓa kɔba mùt nu mìmbuu mi pām, à yìi ī sī makòò ma Yesù, à ma ɛ̄ŋgɛ̀p, à yîk jàm; nì ɓɔ ɓa kɔn wɔŋi. 36 Ɓa ɓā tɛ̄hɛ jàm li ɓòŋa, ɓa aŋlɛ ɓɔ kìkìi mùt à ɓa à gwèe mìmbuu mìmɓɛ à mèlhana.37 Hanyɛ̄n ɓòt ɓa lɔ̂ŋ Gerāsà ɓɔɓasonā ɓa sɔɔhɛ Yesù lɛ a nyɔdi ɓɔ̄nī, inyǔlɛ̄ ɓa kɔ̌n wɔ̀ŋi ŋgandàk; nì Yesù à jop mòŋgo, à temb ni mbūs. 38 Mùt mìmbuu mìmɓɛ mi pām à sɔɔhɛ nyɛ lɛ a yen nì nyɛ. Ndi Yesù à huuha nyɛ, à kal lɛ, 39 Tèmbek ī ndāp yɔɔ̀ŋ, u aŋal kīnjɛ̄ màm màkɛŋi Nyāmbɛ à m̀ɓoŋōl wɛɛ̀. Nì nyɛ à kɛ̂, à kahal āŋal mu ŋkɔ̀ŋ wɔnsonā kinjɛ̄ màm màkɛŋi Yēsù à ɓòŋol nyɛ̄.40 Kìi Yēsù à ǹtêmb, lìmùt li seeba nyɛ, inyǔlɛ̄ ɓɔɓasonā ɓa ɓā ɓɛɛ̀mb nyɛ. 41 Mùt wàda à lɔ̂, jòy jee lɛ Yairò, à ɓa ŋ̀ànɛ̀ wàda nu ndāp mītìn; à kwɔ ī sī makòò ma Yesù, à yɛmhɛ nyɛ lɛ a kɛɛ̄ ndāp yeè, 42 inyǔlɛ̄ à ɓa à gwèe hìpɔ̀mà hi ŋgɔ̂nd hyada, hi ɓā jàm kìi ɓɔ̀ jòm li ŋwii nì maà, hi ɓā hi yeŋī. Yesù à ɓa kɛ ɓǎŋ, màmùt ma nit nyɛ.43 Mùdàà wadā à ɓa hà, màcèl ma ɓā pam nyɛ̄ jòm li ŋwii mbòk iɓaà, à sɛm ŋkùs wee wɔnsonā ɓaŋgàŋgàŋ, ndi mùt nyɛkǐnyɛ̄ à làa ɓē melēs nyɛ, 44 à lol nyɛ i mbūs, à tis linjɛ̀k li mbɔt Yēsù; nì màcèl mee ma sɛm bitēebīloŋi.45 Nì Yesù à ɓat lɛ, Ǹjɛɛ à ǹtis mɛ̂? Kìi ɓɔ̄ɓasonā ɓa ntaŋ, Petrò à kal lɛ, À Sɔŋ, màmùt ma ŋkeŋa wɛ̂, ma nidîk wɛ̀.46 Ndi Yesù à t� mbhɛ lɛ, Mɛ̀ɛ mùt à ǹtis mɛ̂; inyǔlɛ̄ mɛ̀ ǹnogda lɛ ŋgùy ì ǹnyɔdi mɛ nyùu. 47 Kìi mùdàa à ǹtɛhɛ lɛ à sòli ɓēe, à lɔ̂, à sɛ̀hlàgà, à kwɔ hīsī bisū gwee, à kal i tì ɓôt ɓɔɓasonā jàm à ǹtihil nyɛ, nì kìkìi à m̀melhana bitēebīloŋi. 48 Yesù à kal nyɛ lɛ, À ŋgɔ̂nd yɛ̀m, ɓan ŋ̀ɛm, hemlɛ̀ yɔŋ i ntɔhɔl wɛ̂; kɛ̀nɛk nì ǹsàŋ.
49 Ki à ŋgi pɔdɔ̂k, mùt wàda à lol yak ŋ̀ànɛ̀ ndap mītìn, à kal lɛ, Ŋgɔ̀nd yɔ̌ŋ ì ŋ̀wɔ, ù tèèŋga ha ɓaŋ Màlêt. 50 Ndi Yesù à nɔk ɓǎŋ hālà, à kal Yairò lɛ, Ù kɔ̀n ɓaŋ wɔ̀ŋi; hemlɛ ndīgiì, à gatɔ̄hlana. 51 À pam ɓǎŋ ī ndāp, à nɛɛbɛ ɓē muùt nyɛkǐnyɛ̄ i jòp lòŋnì nyɛ, ndik Pētrò nì Yòhanɛ̀s nì Yàkobò, nì ìsaŋ hìŋgɔ̀ndà nì nyàŋ. 52 Ɓɔɓasonā ɓa ɛɛ̀k nyɛ, ɓa lɔndɔ̂k; ndi Yesù à kal lɛ, Nì ɛ̀ɛ̀ ɓâŋ; à ŋ̀wɔ ɓēe, à yè ndik hīlɔ̄. 53 Nì ɓɔ ɓa nɔl nyɛ, inyǔlɛ̄ ɓa yī lɛ̄ à ŋ̀wɔ. 54 Nì nyɛ à pemes ɓɔɓasonā, ni nyɛ à gwɛl nyɛ wɔ̀ɔ, à sebèl, à kal lɛ, A ŋgɔ̀ndà, tɛlɛp. 55 Nì mbuu wee u temb nyɛ̄nī, nì nyɛ à tɛlɛp bitēebīloŋi; nì nyɛ à kal lɛ ɓa ti nyɛ̄ yɔ̀m jɛ. 56 Ɓàgwâl ɓee ɓa ɛgɛ̀p; nì nyɛ à ɓehɛ ɓɔ lɛ ɓa kàl ɓaŋ mùt nyɛkǐnyɛ̄ jàm li mɓoŋà.
	
Lukàs	
9

1 Nì nyɛ à kɔt jom nì iɓaà, à ti ɓɔ lìpemba nì ŋgùy i ŋgìi mìmbuu mìmɓɛ ŋwɔminsonā, nì i mèlès màkɔ̀n. 2 À ɔm ɓɔ i āŋaàl ànɛ̀ Nyambɛ̂ nì i mèlès ɓàkɔ̀kɔ̂n. 3 À kal ɓɔ lɛ, Nì kɛ̀na ɓaŋ yɔ̀m yɔkǐyɔ̄ likè linân, tɔ̀ ǹtɔŋgɔ, tɔ̀ ɓɔ̀t, tɔ̀ kɔ̀ga, tɔ̀ mɔ̀ni; nì ɓana ɓaŋ kì tɔ̀ bìsɔdi bīɓaà. 4 Tɔ̀ ìmbɛ ndap nì ǹjôp, yèna mù, ni nyɔdnɛ kì mû. 5 Tɔ̀ ɓɔ̀njɛ ɓa nlɛɛgɛ ɓe ɓee, i ŋgèdà nì nnyɔ̄di mu ŋkɔ̀ŋ û, ni kumb lìpùm li bitèk maɓàl manân i ɓā mbògi inyùù yâp. j 6 Nì ɓɔ ɓa nyɔdî, ɓa kɛ māmbay màmbay, ɓa aŋlàk Mìŋaŋ Mìnlam, ɓa mêlhàk màkɔ̀n hɔ̀ma nyɛ̂nsonā.
7 Nì ŋgɔmîn Hèrodè à nɔk inyùu màm mɔmasonā ma ɓā ɓoŋà; nì nyɛ à yom ŋgandàk, inyǔlɛ̄ ɓàhɔgi ɓa ɓā kaàl lɛ Yòhanɛ̀s à ǹtugɛ̄ i kède ɓàwɔga; 8 ɓàhɔgi ɓɔ Èlià à m̀pam, ɓapɛ kî ɓɔ, wàda mu ɓāpōdoòl ɓa kwâŋ nyɛn à ǹtugɛ̀. 9 Nì Hèrodè à kal lɛ, Mɛ̀ bikīt Yohānɛ̀s ŋ̀ŋɔ; ndi ǹjɛɛ nunu mɛ̀ nnɔ̄k ndòŋ mâm ini inyùù yeē? Nì nyɛ à kahal yēŋ njɛɛ̄l i tɛ̄hɛ nyɛ̄. 10 Ɓàoma ɓā těmb ɓǎŋ, ɓa aŋlɛ Yesù màm mɔmasonā ɓa ɓɔ̌ŋ. Nì nyɛ à yɔŋ ɓɔ, à ɓâgɓà, à kɛ hɔ̀ma ŋ̀ɔ̀ŋ ɓɛ̀bɛ̀ɛ̀ nì ŋ̀kɔ̀ŋ wada lɛ Bètsaydà. 11 Màmùt ma yī ɓǎŋ hālà, ma nɔŋ
nyɛ. Yesù à lɛɛgɛ ɓɔ, à kahal kwèles ɓɔ inyùu ànɛ̀ Nyambɛ̂; ɓa ī ɓā soòmblà lɛ ɓa melhana à melēs ɓɔ. 12 Kɛl ì ɓa lɔ ɓǎŋ lɛ̄ ì ŋkɛ̀, jǒm nì ɓaà ɓa lɔ̂, ɓa kal nyɛ lɛ, Ŋwǎs lìmùt li kɛnɛ̄k māmbāy nì miŋkɔ̀ŋ mi ye ɓɛ̀bɛ̀ɛ̀, lɛ ɓa naŋāl, ɓa yeŋ bìjɛk; inyǔlɛ̄ dì yè hana ŋɔ̀ŋ. 13 Ndi à kal ɓɔ lɛ, Ɓèè tina ɓɔ̄ bìjɛk. Ɓɔ nyɛ lɛ, Dì gwèe ɓē ìlɔ̀ɔ̀ bìkɔ̀ga bitân nì cɔ̀bi diɓaà, hànduk lɛ dì kɛ sōmboòl ɓòt ɓɔɓasonā bijɛk. 14 Inyǔlɛ̄ ɓòòlom ɓa ɓā jàm kìi ɓɔ̀ dìkoo ditân. Yesù à kal ɓanigiìl ɓee lɛ, Yìha ɓɔ̄ bìtì bìtì, hi tî jàm kìi mòm matân. 15 Nì ɓɔ ɓa ɓɔŋ halà, ɓa yis ɓɔɓasonā.
16 Yesù à yɔŋ bikɔ̀ga bitân nì cɔ̀bi diɓaà, à nun ŋgiì, à sayāp gwɔ, à ɓɛk, à ti ɓanigîl ɓee lɛ ɓa loōs lìmùt. 17 Nì ɓɔ ɓa jɛ, ɓa nuu ɓɔɓasonā; nì ɓɔ ɓa ɓada biket bi yēglɛ jòm li bisɛ̀l nì biɓaà.
18 I lēŋa lɛ à ɓa sɔɔhɛ̀ ɓǎŋ līhīigà, ɓànigîl ɓee ɓa ɓâk nì nyɛ, à ɓat ɓɔ lɛ, Màmùt ma ŋkàl lɛ mɛ̀ yè ǹjɛɛ? 19 Ɓa timbhɛ lɛ, Yòhanɛ̀s Ǹsòblɛ̀; ɓàhɔgi ɓɔ, Èlià; ɓàhɔgi kî ɓɔ, wàda mu ɓāpōdoòl ɓa kwâŋ nyɛn à ǹtugɛ̀. 20 Nì nyɛ à ɓat ɓɔ lɛ, Ndi ɓèe nì ŋkàl lɛ mɛ̀ yè ǹjɛɛ? Nì Petrò à timbhɛ lɛ, Ù yè Krǐstò nu Nyāmbɛɛ̀.
21 Nì nyɛ à ɓehɛ ɓɔ, à kal lɛ ɓa āŋlɛ ɓaāŋ mùt nyɛkǐnyɛ̄	jàm lî; 22 à kal lɛ, Mǎn mùt à ǹlama sɔn njɔnɔk inyùu ŋgàndàk màm, a cilā nì mìmaŋ mi ɓôt nì bìprǐsì bìkɛŋi nì ɓàyimbēn, a nola, ndi kɛl ì ǹyonos iaâ a tuglana. 23 Nì nyɛ à kal ɓɔɓasonā lɛ, Iɓālɛ̄ mùt à nsòmbol nɔŋ mɛɛ̀, a yoyɓa, a ɓɛgɛ̄ɛ mbāsa yeē hi kɛl, ndi a nɔŋ mɛ̀. 24 Inyǔlɛ̄ tɔ̀njɛɛ à nsòmbol tɔhɔl nɔ̂m yee, à ganīmis yɔ; ndi tɔ̀njɛɛ
à ganīmis nɔɔ̀m yee inyùù yɛ̂m, nyɛn à gatɔ̄hɔl yɔ. 25 I mɓāhlɛ ki muùt iɓālɛ̄ à ŋ̀kos ŋkɔ̀ŋ hisi wɔnsonā, ndi nyɛmɛ̀dɛ a nimîl tɔ̀lɛ à kidâ? 26 Inyǔlɛ̄ tɔ̀njɛɛ à ŋ́wēl mɛ nì bìɓàŋga gwɛ̂m nyùu, nyɛn yàk Mǎn mùt à gawēl nyuu, i ŋgèdà à galǒl i kède lìpem jee, nì li Isāŋ, nì li aŋgɛ̀l pubi.27 Mɛ̀ nhɔ̄mb ɓee hɔ̀dɔ lɛ, ɓòt ɓa tee hāna, ɓàhɔgi ɓa ganōgda yaga ɓe nyɛɛ̄mb lɛtɛ̀ɛ̀ ɓa tɛhɛ anɛ̀ Nyambɛ̂.28 Jàm kìi ɓɔ̀ dìlɔ jwɛ̀m i mbūs màm mana, Yesù à yɔŋ Petrò nì Yòhanɛ̀s nì Yàkobò, à ɓɛt i ŋgìi hìkòa i sɔ̄ɔhɛ̀. 29 À ɓa sɔɔhɛ̀ ɓǎŋ, lìɓâk li su wee li hêŋhà, mbɔt yeē ì pop pumm, ì ɓàyàk. 30 Ndi nǔnkì, ɓòt iɓaà, Mosè nì Èlià, ɓa kahal kwɛ̀l ni nyɛ̄, 31 ɓa pēmel ī kède lìpem, ɓa kahal pɔ̄t inyùu mànyɔdi mēe, ma à ɓa kɛ ī yōnoòs i Yèrusàlɛ̀m.32 Petrò nì ɓòt ɓa ɓā lòŋnì nyɛ ɓa wɔ yaga hilɔ; ndi kìì ɓa ntodɛ̀, ɓa tɛhɛ lipem li Yesù, nì ɓòt ɓɔ iɓaà ɓa ɓā ɓa tee lòŋnì nyɛ. 33 I lēŋa lɛ̄, kìi ɓāna ɓa ŋkahal ɓagla ni Yēsù, Petrò à kal nyɛ lɛ, À Sɔŋ, i ye ɓès lɔŋgɛ ī ɓā hāna; di ɔŋ bìlap biaâ, wɛ̀ yada, Mosè yada, Èlià kì yada. À ɓa yi ɓē jaàm à mpɔ̄t.34 À ɓa pɔt ɓǎŋ hālà, ɔ̀nd i lɔ̂, i ho ɓɔ; nì ɓɔ ɓa kɔn wɔŋi i ŋgèdà ɓa jùbul mū ɔ̀nd. 35 Nì kiŋ ì pemel mu ɔ̀nd ì kal lɛ, Nunu à yè Màn wɛ̂m nu gwēhaà; ɛmblana nyɛ̄. 36 Kiŋ ì nooga ɓǎŋ, ɓa kɔba ndik Yēsù nyɛtāma. Nì ɓànigîl ɓa mɔm ŋwɛɛ̄, ɓa āŋlɛ ɓē muùt nyɛkǐnyɛ̄ dilɔ̄ diì màm ɓa tɛ̄hɛ.
	
37 Kɛl ì nɔ̌ŋ hà, ɓa sǒs ɓǎŋ hìkòa, lìmùt lìkɛŋi li kɛ ī ɓɔ̀mà Yesù. 38 Ndi nǔnkì, mùt wàda i kède lìmùt à pɔt makɛŋi lɛ, À Lêt, mɛ̀ ńyɛ̀mhɛ wɛ lɛ̄ u ɓeŋgɛ̄ màn wɛ̂m mùùnlom, inyǔlɛ̄ à yè pɔ̀mbɛ̀ yɛ̀m mǎn. 39 Mbuu u yè u gwɛ̌l nyɛ̄, à kahal lɔ̄nd, u soghàk nyɛ, bìhus bi pamâk, u pala ɓe nyɔdî, u lohlàk nyɛ ɓēba. 40 Mɛ̀ ǹsɔɔhɛ ɓanigîl ɓɔŋ lɛ ɓa pemes wɔ̄, ndi ɓa nla ɓēe. 41 Nì Yesù à timbhɛ lɛ, À hyây hi ŋgîtɔbhemlɛ̀, nì hi ŋkàgdà, mɛ nɔm lā i ɓěnī, nì honɓà kì ɓèe? Lɔ̀na màn wɔŋ hana. 42 À ɓa kôgɛ̀ ɓǎŋ, mbuu m̀ɓɛ u ɓɛs nyɛ hisī, u sogos yaga nyɛ nì ŋgùy. Ndi Yesù à kond mbuu u nyɛgā, à m̀melēs maaŋgɛ, à ti nyɛ ìsaŋ. 43 Nì ɓɔɓasonā ɓa ɛgɛ̄p inyùu ɓày i lipem li Nyambɛ̂. Ndi ki ɓɔ̄ɓasonā ɓa ŋgi hɛlɛ̂k inyùu màm mɔmasonā Yēsù à ɓa ɓɔ̂ŋ, à kal ɓanigiìl ɓee lɛ, 44 Ŋwàha bīɓàŋga bini bi jop māō manaàn: Mǎn mùt à gatīna i mɔ̀ɔ̀ ma ɓôt.45 Ndi ɓa tībil ɓē nɔk lipōdol lini, li ɓā li solī ɓɔ̄ lɛ ɓa yī ɓaāŋ jɔ̄; ɓa kɔ̌n kì wɔ̀ŋi i ɓàt nyɛ inyùu lìpodol lini.
46 Nì pèènà i kwɔ ī kède yap lɛ tɔ̀ɔ̀ ǹjɛɛ à nlɔ̀ɔ̀. 47 Yesù à tɛhɛ ɓǎŋ pèènà miŋɛ̄m ŋwap, à yɔŋ ndeèk mààŋgɛ, à tee yɔ pāŋ yeē, 48 à kal ɓɔ lɛ, Tɔ̀njɛɛ à ńyɔ̀ŋ i ndèk mààŋgɛ ìni i jòy jɛ̂m, wɛ̀ɛ à ńyɔ̀ŋ mɛ̂; ndi tɔ̀njɛɛ à ńyɔ̀ŋ mɛ̂, wɛ̀ɛ à ńyɔ̀ŋ ŋwɛt à biɔ̄m mɛɛ̀; inyǔlɛ̄ nu à nlòòha bitidigi i kède ɓèè ɓɔɓasonā, nyɛ yaga nyɛn à gaɓā nuùŋkɛŋi.49 Yòhanɛ̀s à kal nyɛ lɛ, À Sɔŋ, dì bitɛ̄hɛ muùt wàda à mpēmhɛnɛ mimbuu mìmɓɛ i jòy jɔŋ; ndi dì bisòŋa nyɛ, inyǔlɛ̄ à ɓe nɔ̂ŋ ɓe wɛ nì ɓěs. 50 Ndi Yesù à kal nyɛ lɛ, Nì sòŋa ɓaŋ nyɛ̄; inyǔlɛ̄ nu à ŋkɔ̀lɓa ɓe ɓee à yè ŋgǎm na᷆n. Mbay ɓòt ɓa Samàrià yàda ì nlɛ̄ɛgɛ ɓe Yesù 51 I lēŋa lɛ̄, dìlɔ di mayòŋà mee ŋgìì di ɓāambɛ ɓǎŋ, à tee ndik sū wee i kɛ̀ i Yèrusàlɛ̀m. 52 À ɔm ɓôt ɓa ŋwîn bisū gwee; nì ɓɔ ɓa kɛ̂, ɓa pam mbāy ɓòt ɓa Samàrià yàda lɛ ɓa koba īnyùù yeè. 53 Ndi ɓa lɛ̄ɛgɛ ɓē nyɛ, inyǔlɛ̄ à tee sū wee i kɛ̀ i Yèrusàlɛ̀m. 54 Kìi ɓànigîl ɓee Yakōbò nì Yòhanɛ̀s ɓa ntɛhɛ halà, ɓa kal lɛ, À Ŋwɛt, ɓàà di kal lɛ hyèè hi lɔɔ̄ ŋgìi, hi siiha ɓɔ̄? Kìkìi yàk Èlià à ɓɔ̌ŋ? 55 Yesù à hyɛ̂lɓà, à kond ɓɔ, à kal lɛ, Nì ńyī ɓe kinjɛ̄ ndòŋ mbuu nì yè.56 Inyǔlɛ̄ Mǎn mùt à bilɔ̀ ɓe i cē nìŋ ɓôt, ndik ī tɔ̄hɔɔ̀l ɓɔ. Nì ɓɔ ɓa kɛ mbāy ìpɛ.57 Ɓa ɓā kɛ ɓǎŋ njɛ̀l, mùt wàda à kal Yesù lɛ, Mɛ̀ ganɔ̀ŋ wɛ tɔ̀ hɛ yaga ù ŋkɛ̀. 58 Nì Yesù à kal nyɛ lɛ, Ndɔn i gweē
bìhok, yàk dìnùni di ŋgiī di gweē mùmbul, ndi Mǎn mùt à gwèe ɓē hɔma i nìŋnɛ̀ ŋ̀ɔ wee. 59 À kal ki nu᷆mpɛ lɛ, Nɔ̌ŋ mɛ̀. Ndi à kal lɛ, À Ŋwɛt, ŋwǎs ndūgi mɛɛ̀, mɛ kɛɛ̄, mɛ joō tàtâ. 60 Ndi Yesù à kal nyɛ lɛ, Ŋwǎs mìm mi jok mìm ŋwap; ndi wɛ̀ kɛ̀nɛk ī āŋaàl ànɛ̀ Nyambɛ̂.61 Yàk nûmpɛ a kal lɛ, À Ŋwɛt, mɛ̀ ganɔ̀ŋ wɛ̂; ndi ŋwǎs ndūgi mɛɛ̀, mɛ kɛɛ̄, mɛ celēl ɓòt ɓa ye mbāy yɛɛ̀m. 62 Yesù à kal nyɛ lɛ, Mùt nyɛkǐnyɛ̄ à ŋgwɛ̀l kɛ̂y i ntēm hisi i wɔ̀ɔ̀ wee, ndi à ɓèŋgɛ̀gɛ̀ mbus, à kòli ɓē inyùu ànɛ̀ Nyambɛ̂.
	
	
Lukàs 
10
	
1 I mbūs màm mana, Ŋwɛ̀t a tee mom masâmbɔk màpɛ [mbòk iɓaà,] à ɓugūs ɓɔ iɓaà iɓaà hi ŋkɔ̀ŋ nì hi hɔma i hɛ̌t nyɛ̄mɛ̀dɛ à gayīk pam. 2 À kal ɓɔ lɛ, Lìɓùmbùl li ye lìkɛŋi, ndi ɓàɓɔ̀ŋǹsɔn ɓa ye ndèk. Jɔn sɔ̄ɔhana Ŋwɛ̀t liɓùmbùl, lɛ a ɔm ɓàɓɔ̀ŋǹsɔn liɓùmbùl jee. 3 Kɛ̀nga, nùnakì, mɛ̀ ŋɔ̄m ɓee kìkìi ɓɔ̀n ɓa mintomba i kède njèe.
4 Nì yɔ̀ŋ ɓaŋ tɔ̀ kwà, tɔ̀ ɓɔ̀t, tɔ̀ bìtamb; nì yèga ɓaŋ mùt i njɛ̀l.
5 Tɔ̀ ìmbɛ ndap nì njòp, kàla ndūgi lɛ, Ǹsàŋ u ɓa nì ndap ìni. 6 Iɓālɛ̄ mǎn ǹsàŋ à yè mû, ǹsàŋ nân u gaɓā i ŋgìì yeè; ndi iɓālɛ̄ à tà ɓee, u gatèmb ki ɓěnī. 7 Yèna mū ndāp ì, nì jɛ̂k, nì ǹnyɔ̂k gwɔ̀m ɓa ntī ɓee; inyǔlɛ̄ m̀ɓɔ̀ŋǹsɔn à kòli nì ǹsaâ wee. k Nì kɛ̀nɛk ɓaŋ māndāp màndap. 8 Tɔ̀ ûmbɛ ŋkɔ̀ŋ nì ǹjôp, ndi ɓa lɛɛgɛ ɓee, jɛna gwɔ̀m ɓa nteenɛ ɓee bisū. 9 Nì mèlhàk ɓàkɔ̀kɔn ɓa ye mù, nì kàlàk ɓɔ lɛ, Ànɛ̀ Nyambɛ ī ye ɓèè ɓɛbɛ̀ɛ̀. 10 Tɔ̀ ûmbɛ ŋkɔ̀ŋ nì gajǒp, ndi ɓa lɛɛgɛ ɓe ɓee, kɛ̀na mānjɛ̀l mee, ni kal lɛ, 11 Dì ŋkùmbul ɓee yàk lìpùm li bitèk li ŋkɔ̀ŋ nân li lī ŋadɓɛ ɓes maɓàl; tɔ̀ halā yàa, yina lɛ̄ ànɛ̀ Nyambɛ ī ye ɓɛ̀bɛ̀ɛ̀.12 Mɛ̀ ŋkàl ɓee lɛ, Sodòm ì gakòs lɔŋgɛ yɔ̀kɛl ìlɔ̀ɔ̀ ŋkɔ̀ŋ û. 13 Ŋgɔɔ nì wɛ̀, à Korāsìn! Ŋgɔɔ nì wɛ̀, à Bêtsaydà! Inyǔlɛ̄ ɓalɛ ɓɔ ndi mìmpemba mi mâm mi bigwèla i ɓěnī mi gwelā i T�᷆r nì Sidòn, ki ɓā hyɛ̌l mìŋɛm ɓɛ̂hɛɛ, ɓa haba minsùgut, ɓa kobɓa liɓu. 14 Ndi i ŋgwà mbagī Tiìr nì Sidòn ɓa gakòs lɔŋgɛ̂ ìlɔ̀ɔ̀ ɓèe. 15 Yàk wɛ̀, à Kapɛ̄rnāùm, ɓàa ù ganyɔ̄gɔp lɛtɛ̀ɛ̀ nì i ŋgìi? Ù gasòs lɛtɛ̀ɛ̀ nì i Hādè.16 Mùt à ŋɛ̄mblɛ ɓee, wɛ̀ɛ à ŋɛ̄mblɛ mɛɛ̀; nu à ncèl ɓee, wɛ̀ɛ à ncèl mɛ̂; nu à ncèl mɛ̂, wɛ̀ɛ à ncèl ŋwɛt à biɔ̄m mɛɛ̀.Màtèmb ma mòm masâmbɔk ma ɓanigîl mbòk iɓaà 17 Nì mòm masâmbɔk [mbòk iɓaà] ma ɓanigîl ma temb ni màsee, ɓa kal lɛ, À Ŋwɛt, yàk mìmbuu mìmɓɛ mi nsuhūs ŋwɔmɛ̀dɛ i sī yeēs inyùu jòy jɔŋ. 18 Nì nyɛ à kal ɓɔ lɛ, Mɛ̀ tɛhgɛ Saatàn à nlòl i ŋgìi, à kwɔ ī sī kìkìi ŋwɛ̀gŋwɛ̀k. 19 Nùnakì, mɛ̀ m̀mal ti ɓee ŋgùy i kīdɓɛ̀ nyɔ̀ɔ nì dìèè, nì i ŋgìi lìpemba li ŋɔ̀ɔ̀ jɔlisonā; ŋgɔ jàm jɔkǐjɔ̄ li gaɓɔ̀ŋ yaga ɓe ɓee jàm. 20 Ndi tɔ̀ halà, nì kɔ̀n ɓaŋ màsee lɛ mìmbuu mi nsùhus ŋwɔmɛ̀dɛ i sī na᷆n; ndi kɔ̀na màsee lɛ mòy manân ma ye ǹtǐlɓàgà i ŋgìi.21 I ŋgèdà ì yɔ̀mɛ̀dɛ yɔ̌n Yēsù à lòòha kònol masee i Mbūu M̀pubi, à kal lɛ, Mɛ̀ ńyèga wɛ̂, à Tâ, Ŋwɛ̀t ŋgiì nì hìsi, lɛ
ù sòo ɓòt ɓa pêk nì ɓàyimàm màm mana, ɓɛ̌t ù sɔlɛnɛ mɔ mìŋkeŋee mi ɓɔn; ŋ̀ŋ̂, à Tâ, halā à bilēmel wɛɛ̀. 22 Tàta à ti mɛ̀ màm mɔmasonā; mùt nyɛkǐnyɛ̄ à ńyī ɓe njɛɛ Mǎn à yè, ndik Ìsaŋ; tɔ̀ ǹjɛɛ Ìsaŋ à yè, ndik Mǎn, nì nu Mǎn à ŋ̀kit i sɔ̀ɔ̀lɛ̀nɛ̀ nyɛ. 23 Nì nyɛ à hyɛlɓa hɛ̌t ɓànigîl ɓa ɓānɛ, à kal ɓɔ ɓɔtāma lɛ, Mìs ma ntɛ̄hɛ maàm nì ntɛ̄hɛɛ̀ ma ye ǹsǎyɓàk. 24 Inyǔlɛ̄ mɛ̀ ŋkàl ɓee lɛ ŋgàndàk ɓàpodôl nì bìkiŋɛ̂ ŋgǒŋ ì ɓa ì gwèe ɓɔ̄ i tɛ̄hɛ màm ɓèe nì ntɛ̄hɛɛ̀, ndi ɓa tɛ̄hɛ ɓē mɔ; nì i nɔ̄k màm ɓèe nì nnɔ̄k, ndi ɓa nɔ̄k ɓē mɔ.25 Nì ǹyimbēn wadā a tɛlɛp i nɔ̀ɔ̀dɛ̀ nyɛ, à ɓat lɛ, À Lêt, mɛ ɓɔŋ kīi i kòdòl nìŋ ɓɔgā? 26 Yesù à kal nyɛ lɛ, Ki i ye ǹtǐlɓàgà i mbēn? Ù ŋāŋ laa? 27 Nì nyɛ à t�mbhɛ lɛ, Ù gwehêk Ŋwɛ̀t lɛ Nyambɛ wɔ̀ŋ nì ŋ̀ɛm wɔŋ wɔnsonā, nì nɔ̀m yɔŋ yɔsonā, nì ŋgùy yɔ̌ŋ yɔ̀sonā, nì màhɔŋɔ̂l mɔŋ mɔmasonā; nì mùt wɔ̌ŋ lìɓok kìkìi wɛ̀mɛ̀dɛ. l 28 Yesù à kal nyɛ lɛ, Ù ǹt�mbhɛ lɔŋgɛɛ̀; ɓɔ̌ŋ hālà, ndi ù ganǐŋ. 29 Ndi nyɛ ni i sòmbòl ùnda lɛ nyɛmɛ̀dɛ à tee sēp, à ɓat Yesù lɛ, Ǹjɛɛ à yè mùt wɛ̀m lìɓok? 30 Yesù à t�mbhɛ lɛ, Mùt wàda à ɓa lôl i Yèrusàlɛ̀m i sòs i Yèrikò; à lɛmā i kède ɓòt ɓa ŋgadla, ɓa heā nyɛ mbɔ̄t, ɓa ɓep nyɛ, ɓa nyɔdî, ɓa yek nyɛ ɓɛ̀bɛ̀ɛ̀ nì nyɛ̀mb. 31 I soŋha lɛ prǐsì yàda ì ɓa sôs njɛ̌l ì; ì tɛhɛ ɓǎŋ nyɛ̄, ì ɓâmblɛ̀. 32 Halā kì nyɛn yàk mǎn Lòk Levì à pam ɓǎŋ hà, à tɛhɛ nyɛ, à ɓâmblɛ̀. 33 Ndi mùt Sàmarìà wàda, à ɓa kɛnɛ̀k nhyōmok, à pam hɛ̌t à ɓanɛ, à tɛhɛ ɓǎŋ nyɛ̄, à konha nyɛ ŋgɔ̄ɔ, 34 à kogɛ nyɛ̄nī, à sum bikwèè gwee, à kop gwɔ mòò nì wây; à y�s nyɛ i nùga yee, à kɛnā nyɛ ndāp ɓàkèn, à teeda nyɛ. 35 Kɛl ì yɛ ɓǎŋ à sɔdɔl denārìò iɓaà, à ti ŋwɛt ndap ɓàkèn, à kal lɛ, Teeda nyɛ̄; tɔ̀ kinjɛ̄ jàm ù nsɛ̀m ìlɔ̀ɔ̀ hâ, mɛ̀ nyɛn mɛ̀ gatìmbhɛ wɛ jɔ̄ matìmbil mɛ̂m. 36 Ɓòt ɓana ɓaâ, ǹjɛɛ ù nhɔ̄ŋɔl lɛ à ɓɔ̌ŋ mùt à lɛ̀ma ī kède ɓòt ɓa ŋgadla kìkìi mùt lìɓok à ǹlama ɓɔ̂ŋ?37 Ǹyimbēn à kal lɛ, Nu à kɔ̌n nyɛ̄ ŋgɔ̄ɔ. Yesù à kal nyɛ lɛ, Yàk wɛ̀ kɛ̀nɛk, ɓɔ̌ŋ hālà.38 Ɓa ɓā kɛ ɓǎŋ njɛ̀l, à pam mbāy yadā; mùdàà wadā lɛ Martà à yɔŋ nyɛ ndāp yeè. 39 À ɓa à gwèe mànyaŋ nu mùdàa jòy jee lɛ Màrià; nyɛ kî à yěn hīsī makòò ma Ŋwɛt, à ɛmblɛ̀gɛ̀ ɓàŋga yee. 40 Martà, nu à pàgap nì ŋgàndàk ǹsɔn, à lɔ̂, à kal lɛ, À Ŋwɛt, ɓàà halā à tà ɓe wɛ jàm lɛ mǎnkēē nu mùdàa à ǹyiglɛ mɛtāma ǹsɔn? Jɔn kǎl nyɛ̄ lɛ a hola mɛ̀. 41 Ŋwɛ̀t a tîmbhɛ̀, à kal nyɛ lɛ, À Martà, à Martà, wɛ̀ ù ntòŋ nì ɓòmɓà inyùu ŋgàndàk màm; 42 jàm jada jɔn li nsòmblà. Màrià à ǹtɛp lɔŋgɛ ŋgābà, ì ì gayòŋa ɓe nyɛ.
	

Lukàs	
11

1 Kɛl yadā à ɓa sɔɔhɛ̀ mu hɔ̀ma wadā, à mǎl ɓǎŋ, ǹnigîl wèè wadā à kal nyɛ lɛ, À Ŋwɛt, niiga ɓès i sɔ̄ɔhɛ̀, kìkìi yàk Yòhanɛ̀s à binīiga ɓanigiìl ɓee. 2 Nì nyɛ à kal ɓɔ lɛ, I ŋgèdà nì nsɔ̄ɔhɛ̀, kàla lɛ, À Tatā wès nu ù yè i ŋgìì, jòy jɔŋ li pubhana, ànɛ̀ yɔŋ i lɔɔ̄, sòmbòl yɔŋ i ɓoŋā hīsī kìkìi ī ŋgìi. 3 Ti ɓès kɔgā yes i kolī nì ɓès hi kɛ̄l, 4 ŋwèhel ɓès biɓeba gwes, inyǔlɛ̄ yàk ɓès ɓɔmɛ̀dɛ kî dì ŋŋwèhel hi mût à gwèe ɓès pil. Ù ŋwàs ɓaŋ ɓès lɛ di kwɔɔ̄ mànɔ̀ɔ̀dànà; ndi tɔhɔl ɓès inyùu mùt m̀ɓɛ.5 À kal ki ɓɔ̄ lɛ, Ǹjɛɛ na᷆n à gwèe lìwanda, ndi li kɛ nyɛ̄nī ni ŋ̀ɛm u, li kal nyɛ lɛ, À ŋgwa yɛ̀m, pòos mɛ̀ bìkɔ̀ga biaâ, 6 inyǔlɛ̄ lìwanda jɛ̂m jada li nlol likè, li ye ī mɛ̌nī, ndi mɛ̀ gwèe ɓē mɛ yɔ̀m i tī nyɛ̄, 7 nì nyɛ à t�mbhɛ nyɔɔ̄ kède, à kal lɛ, Ù tèèŋga ɓaŋ mɛ̀; ŋwɛ̀mɛl u yibī hānaànɔ, mɛ̀ nì ɓɔ̀n ɓɛ̂m kì dì nìŋi ī nàŋ; mɛ̀ nlà ɓe mɛ nyɔ̄di i tī wɛ̀ bìkɔ̀ga, 8 Mɛ̀ ŋkàl ɓee lɛ, Tɔ̀ à ǹnyɔdi ɓe i tī nyɛ̄ inyǔlɛ̄ lìwanda jee lî, ŋgɔ inyùu njàmblà yèe à nnyɔ̄diì, a ti tɔ̀ kii i nsòmbla ni nyɛ̄. 9 Mɛ̀ ŋkàl ɓee lɛ, Yàglana, ndi i gatīna ɓee; yeŋa, ndi nì galèba; kɔ̀ɔ̀dana, ndi i gayìblana ɓee. 10 Inyǔlɛ̄ hi muùt à ńyàgàl, à ŋkòs; nu à ńyēŋ, à nlèbà; nu kì à ŋkɔ̀ɔ̀dɛ̀, i gayìblana nyɛ. 11 Nûmbɛ isāŋ i kède na᷆n à gatī man weē mùùnlom ŋgɔ̂k, iɓālɛ̄ à ǹyet nyɛ kɔ̀ga?Tɔ̀ iɓālɛ̄ à ǹyet nyɛ hyɔ̀bi, à gatī nyɛ nyɔ̀ɔ* i yìhà hyɔ̀bi? 12 Tɔ̀ iɓālɛ̄ à ǹyet nyɛ lìcɛ̀ɛ̀ li kop, ɓàa à gatī nyɛ hyèè? 13 I ɓā nī lɛ ɓèè ɓa nì yè ɓòt ɓàɓɛ, nì ńyī ti ɓɔn ɓanaàn màkèblà màlam, ŋgɔ Ìsɔŋ na᷆n nu à yè i ŋgìì à galòòha ti ɓôt ɓa ńyàgal nyɛ Mbūu M̀pubi. 14 Nì nyɛ à pemes mbuu m̀ɓɛ u ɓā mbūk. Mbuu m̀ɓɛ u pām ɓǎŋ, mbuk ì kahal pɔ̄t, màmùt ma ɛgɛ̀p. 15 Ndi ɓàhɔgi mu ɓā kaāl lɛ, Nì ŋgùy Bèèlsebùl, ŋ̀ànɛ̀ mìmbuu mìmɓɛ, nyɛn à mpēmhɛnɛ mimbuu mìmɓɛ. 16 Ɓapɛ kî ɓa nɔdɛ nyɛ, ɓa somblɛnɛ nyɛ yìmbnɛ i nlòl i ŋgìi. 17 Lakìi à ɓa yi màhɔŋɔ̂l map, à kal ɓɔ lɛ, Hi anɛ̀ i mɓagla i kɔ̀lɓà yɔmɛ̀dɛ i ŋòbì; yàk màndap ma mɓūgnɛ nyɔɔ̄ i ŋgìi māpɛ. 18 I ɓā nī lɛ yàk Saatàn à m̀ɓagla i kɔ̀lɓà nyɛmɛ̀dɛ, ànɛ̀ yee i gatɛ̄lɛp ni laa? Inyǔlɛ̄ nì ŋkàl lɛ mɛ̀ mpēmhɛnɛ mimbuu mìmɓɛ i ŋgùy Bèèlsebùl. 19 Iɓālɛ̄ mɛ̀ mpēmhɛnɛ mimbuu mìmɓɛ i ŋgùy Bèèlsebùl, ɓɔ̀n ɓanân ɓa mpēmhɛnɛ ŋwɔ i ŋgùy yɛ̌n? Jɔn ɓa gaɓānɛ ɓakeês ɓanân. 20 Ndi iɓālɛ̄ mɛ̀ mpēmhɛnɛ mimbuu mìmɓɛ ni hìnɔ̀ɔ̀ hi Nyambɛ̂, wɛ̀ɛ ànɛ̀ Nyambɛ ī nsuūmbɛ yaā i ɓěnī. 21 I ŋgèdà m̀pemba mût ŋ̀ɛ̀ŋgɓaga i jɔ̀ à ntāt mbay yeē, gwɔ̀m gwee bi ńyèn mboo; 22 ndi iɓālɛ̄ mùt à nlɔ̀ɔ̀ nyɛ ŋgùy à ǹlɔ̂, à ɓembɛ nyɛ, wɛ̀ɛ à ŋkādal nyɛ bìjòl gwee bi gwet gwɔbisonā à ɓodlak ŋɛm, a kap gwɔ̀m gwee bi ī mɓùma. 23 Mùt à tà ɓe ŋgàm yɛ̂m, à ŋkɔ̀lɓa ndik mɛ̀; nu kì ɓěs nyɛ̄ dì ŋkɔ̀t ɓee, à nsāa nsaàk.4 I ŋgèdà mbuu u nyɛgā u nyɔdi i kède mùt, u nhyōm ɓahɔ̀ma ɓànumga i yēŋ nɔ̀y, u ntɛ̄hɛ ɓaāŋ ɓē yɔ, u kal lɛ̄, Mɛ̀ ntèmb ki ndāp yɛɛ̀m hɛ̌t mɛ̀ ǹlôl. 25 Kìì u nlɔ̀, u ŋkɔ̄ba yɔ ǹsàhâk nì ǹtiblàk. 26 Hanyɛ̄n u ŋkɛ̀, u yɔŋ mìmbuu mìmpɛ minsâmbɔk, mi nlɔ̀ɔ̀ wɔmɛ̀dɛ ɓeba, nì ŋwɔ mi jôp, mi yen mù; nì lìɓâk li mùt nu lī nsōk li ńyìla ɓeba ìlɔ̀ɔ̀ li bisu.
27 I lēŋa lɛ̄, à ɓa pɔt ɓǎŋ màm mana, mùdàà wadā i kède lìmùt à ɓedes kiŋ, à kal nyɛ lɛ, Lìɓùm li gwāl wɛ̀ li ye ǹsǎyɓàk, nì meè ù nyuŋ! 28 Ndi à kal lɛ, I ɓāk lɔŋgɛ ī kàl lɛ, Ɓa ɓā nnɔ̄k ɓaŋgā i Nyambɛɛ̀, ɓa teedàgà kì yɔ ɓa ye ǹsǎyɓàk. 29 Màmùt ma ɓā kɔɔ̀dɓà ɓǎŋ nyɛ̄nī, à kahal kàl lɛ, Hyày hini hi ye hyày hìɓɛ; hi ńyēŋ yiīmbnɛ; yìmbnɛ i gatīna ɓe hyɔ, ndik yìmbnɛ i Yonà. 30 Inyǔlɛ̄ kìkìi Yōnà à yìla yìmbnɛ inyùu ɓòt ɓa Ninīvè, halā nyɛ̄n yàk Mǎn mùt à gaɓā inyùu hyày hini. 31 Kiŋɛmùdàa ì ŋwɛ̀lmbɔk ì gatɛ̄lɛp ŋgwà mbagī ni ɓòt ɓa hyày hini, ì gakwès ɓɔ ŋ̀kaa; inyǔlɛ̄
ì lǒl māsūk ma mbɔk ì nɔk pêk Sàlomò; ndi nùnakì, nu à nlɔ̀ɔ̀ Salōmò à yè hana. m 32 Ɓòt ɓa Ninīvè ɓa gatɛ̄lɛp ŋgwà mbagī ni hyày hini, ɓa gakwès hyɔ ŋ̀kaa; inyǔlɛ̄ ɓa hyɛ̌l mìŋɛm inyùu bìaŋlɛnɛ bi Yonà; ndi nùnakì, nu à nlɔ̀ɔ̀ 33 Mùt nyɛkǐnyɛ̄ i ŋgèdà à ŋ̀kuyɛ̄ tuŋgɛŋ à ntēe ɓe yɔ lisɔ̀l, tɔ̀ ɓudɛ yɔ̄ hindāma, à ntēe ndigi yɔ̄ i ŋgìi tēenɛ lɛ ɓòt ɓa njòp ɓa tɛhɛ màpubi. 34 Jìs jɔŋ li ye tūŋgɛŋ nyuu yɔɔ̀ŋ; i ŋgèdà jìs jɔŋ li ye mbōo, nyùù yɔŋ yɔ̀sonā kiì ì ńyɔ̄n ni màpubi, ndi i ŋgèdà li ye lìɓɛ nyùù yɔŋ kiì ì ńyɔ̄n ni jǐbɛ̀. 35 Jɔn ù yihgɛ̀ lɛ màpubi ma ye ī kède yɔ̂ŋ ma tiga yilā  jiibɛ̀. 36 Jɔn iɓālɛ̄ nyùù yɔŋ yɔ̀sonā ì ǹyɔn ni màpubi, ì ɓana ɓe tɔ ndèk jǐbɛ̀, wɛ̀ɛ ì gayɔ̄n yaga ɓaŋ ni màpubi, kìkìi tūŋgɛŋ i mɓày ɓaàmm, i tinâk wɛ̀ màpubi. 37 Ki à ŋgi pɔdɔ̂k, mùt Fàrisày wàda à sɔɔhɛ nyɛ lɛ a jɛ ī nyɛ̄nī; nì nyɛ à jôp, à yen i jɛ̄. 38 Mùt Fàrisày à tɛhɛ ɓǎŋ lɛ̄ à m̀ɓok ɓe ndugi pubus nyɛmɛ̀dɛ ìlɔ̀lɛ à njɛ̄, à hɛ̂l.39 Nì Ŋwɛ̀t a kal nyɛ lɛ, Ɓèè Farīsày, nì mpūbus mbus lìɓòndo nì mbus sēya, ndi kède na᷆n ì yoni nì ŋgadla nì ɓeba. 40 À ɓee bijoŋ bi ɓôt, mùt à hɛ̌k tān, ɓàà nyɛn à hɛ̌k ɓē ki kède? 41 Tina gwɔ̀m bi bī ye mūkède makèblà; hanyɛ̄n màm mɔmasonā ma mɓā mapubi inyùu na᷆n.
42 Ŋgɔɔ nì ɓèe, à Farīsày! Inyǔlɛ̄ nì ntī yɔm yada i kède hī jom kìi ɓɔ̀ kinjǐŋkɛ̄mbɛɛ̀, ɓɔ̀ hìtègà, ɓɔ̀ hi kay, nì ŋ̀ŋwàhàk mbàgi sēp nì gweha Nyāmbɛɛ̀; nì ɓe lama ɓɔ̀ŋ mâm mana iɓaɓe ŋwàs maa mapɛ. 43 Ŋgɔɔ nì ɓèe, à Farīsày! Inyǔlɛ̄ nì ŋgwēs biyèènɛ bi bisu mandāp ma mitìn, nì màyègà biɓòm. 44 Ŋgɔɔ nì ɓèe! À ɓayimbēn nì Fàrisày, nì yè ɓòt ɓa bihèŋɓà! Inyǔlɛ̄ nì yè kìkìi sɔ̀ŋ i nnɛ̄nɛ ɓēe, nì ɓòt ɓa tagɓɛ̀gɛ̀ yɔ i ŋgìi, ɓa yi ɓee.
45 Hanyɛ̄n ǹyimbēn wadā à tìmbhɛ, à kal Yesù lɛ, À Lêt, ŋgɔ ù nsɔ̀l yâk ɓès i ŋgèdà ù mpɔ̄t halà. 46 Nì nyɛ à kal lɛ, Ŋgɔɔ ni yàk ɓèè ɓayimbēn! Inyǔlɛ̄ nì mɓèèga ɓôt màmbɛ̀gɛ̀ɛ̀ ma ye ndùdù i ɓɛ̀gɛ̀ɛ̀, ndi ɓèèɓɔmɛ̀dɛ nì ntīs ɓe mɔ tɔ̀ nì hìnɔ̀ɔ̀ hinân hyada. 47 Ŋgɔɔ nì ɓèe! Inyǔlɛ̄ nì ŋɔ̄ŋ sɔɔ̀ŋ ɓàpodôl, ɓa ye lɛ̄ ɓɔ̀sɔŋ ɓa nɔ̄l. 48 Halā nyɛ̄n nì yè ɓàɓɔ̀k mbògi, nì ŋkèmhɛ minsɔn mi ɓɔsɔ̄ŋ; inyǔlɛ̄ ɓɔ
ɓa nɔ̄l ɓɔ̄; ndi ɓèe nì ŋɔ̄ŋ sɔɔ̀ŋ yap. 49 Jɔn yàk pèk Nyambɛ
ì kǎl lɛ̄, Mɛ̀ gaōmlɛ ɓɔ ɓàpodôl nì ɓàomâ; ɓa ganɔ̄l nì tèèŋgà ɓàhɔgi, 50 lɛ màcèl ma ɓapodôl ɓɔɓasonā ma mā
kūba ìlɔ̀ yaga biɓèe bi ŋkɔ̀ŋ hisi, ma ye lɛ̄ ma ɓedā hyày hini, 51 ìɓòdòl màcèl ma Abɛ̀l lɛtɛ̀ɛ̀ nì macèl ma Sakàrià, nu à wɔ ī pōla jùù li bisɛ̀sɛmà nì tempɛ̀l; o ŋ̀ŋ̂, mɛ̀ ŋkàl ɓee lɛ ma gaɓèda hyày hini. 52 Ŋgɔɔ nì ɓèe, à ɓayimbēn! Inyǔlɛ̄ nì bihèa hilìbà hi yi; ɓèèɓɔmɛ̀dɛ nì bijòp ɓee, nì keŋ ki ɓā ɓā ɓeè ɓa nhɛɛ jôp.
53 Ndi à ɓe kâl ɓǎŋ ɓɔ̄ màm mana, ɓàyimbēn nì Fàrisày ɓa kahal nyēgha nyɛ nyùu nì sùù nyɛ lɛ a pɔt ŋgàndàk màm, 54 ɓa ambâk nyɛ i gwɛ̀l jàm li mpēmel i nyɔ̀ wee, lɛ ndi ɓa laā ōm nyɛ ǹsɔ̀hi.

Lukàs	
12

1 Dìdùn ndi didùn i kède lìmùt di kɔ̀dɓa ɓǎŋ hā ŋgèdà ì, ɓa kidɓànàgà, nì nyɛ à ɓôk ndugi à kal ɓanigiìl ɓee lɛ, Nì yihgɛ̀ inyùu sèŋha i Farīsày, yɔn i ye bìhèŋɓà. 2 Jàm jɔkǐjɔ̄ li huli ɓē lɛ li gahūulana ɓee, tɔ̀ sɔ̀lɔ̀p lɛ li gayīna ɓee. 3 Jɔn tɔ̀ kinjɛ̄ nì bipōdol i jǐbɛ̀ i ganōoga mapūbi; jàm li bisɔ̀ɔ̀gana ō i kède bitùŋ li ga-āŋlana mɓàmba.
4 À mawanda mɛ̂m, mɛ̀ ŋkàl ɓee lɛ, Nì kɔ̀n ɓaŋ ɓòt ɓa nnɔ̄l nyuu wɔ̀ŋi, ndi i mbūs ɓa nlà ɓe ɓɔŋ jaàm lìpɛ. 5 Mɛ̀ ŋēba ɓee nū nì kòli kɔ̀n wɔŋi. Kɔ̀na nyɛ̄ wɔ̀ŋi, nu ī ŋgèdà à m̀mal nɔl, à gwèe ŋgùy i lɛ̀ŋ i gèhenà; p ŋ̀ŋ̂, mɛ̀ ŋkàl ɓee lɛ, Kɔ̀na nyɛ̄ wɔ̀ŋi. 6 Ɓàà ɓa nnùŋul ɓe diǔnà ditân kabā? Tɔ̀ hyada ni mû hi nhōyɓa ɓe i mìs ma Nyambɛ̂. 7 Ŋgɔ yàk còŋ dinân di ŋɔ cɔdisonā yaga di ŋēŋaà. Nì kɔ̀n ɓaŋ wɔ̀ŋi; nì nlɔ̀ɔ̀ ŋgandàk dìǔnà. 8 Mɛ̀ ŋkàl ɓee lɛ, Hi mût à mpāhal mɛ bīsū bi ɓoòt, yàk Mǎn mùt à gapāhal nyɛ bisū bi aŋgɛ̀l Nyambɛ̂; 9 ndi nu à ntāŋɓa mɛ bīsū bi ɓoòt, yàk nyɛ ɓa gatāŋɓa nyɛ bisū bi aŋgɛ̀l Nyambɛ̂. 10 Hi mût à gapɔ̄t ɓaŋgā i kɔ̀lɓà Mǎn mùt, i gaŋwèhlana nyɛ; ndi nu à ŋòbos Mbuu M̀pubi joy i gaŋwèhlana ɓee. 11 I ŋgèdà ɓa ŋkɛ̀na ɓee mandāp ma mitìn, nì bisū bi ɓa-ànɛ̀ nì ɓɛ̀t mbɔk, nì tòŋ ɓaŋ lɛ̄laa nì gakāa, tɔ̀ kii nì gapɔ̄t; 12 inyǔlɛ̄ Mbuu M̀pubi à ganīiga ɓee ha ŋgɛ̄ŋ ì yɔ̀mɛ̀dɛ jàm nì kòli pɔ̄t.
13 Nì mùt wàda mu līmùt à kal nyɛ lɛ, À Lêt, kǎl mǎnkēē lɛ ɓěhnà nyɛ di kabna ɓūm. 14 Yesù à kal nyɛ lɛ, À mût, ǹjɛɛ à bitēe mɛ ŋ̀keês tɔ̀ ŋ̀kàp i ŋgìi na᷆n? 15 Nì nyɛ à kal ɓɔ lɛ, Nì yihgɛ̀, nì tadâk kì ɓèèɓɔmɛ̀dɛ inyùu hēp yɔsonā; inyǔlɛ̄ nɔ̀m mût i tanɛ̀ ɓe inyùu ŋgàndàk gwɔ̌m à gwèe. 16 Nì nyɛ à kenɛ̄ ɓɔ ŋgèn, nyɛ ɓɔ lɛ, Hìsi hi ŋgwàŋ mût wada hi hā ŋgàndàk bìjɛk; 17 nì nyɛ à hɔŋɔl i kède yeè, à kal lɛ, Mɛ̀ gaɓɔ̀ŋ laa, inyǔlɛ̄ mɛ̀ gwèe ɓē mɛ hɔ̀ma i ɓīinɛ̀ bìjɛk gwɛ̂m? 18 Nì nyɛ à kal lɛ, Haana nyɛn mɛ̀ gaɓɔ̌ŋ: mɛ̀ gaɓōk mandùgi mɛ̂m, mɛ ɔŋ màkɛŋi; mu nyɛ̄n mɛ̀ gaɓīinɛ bijɛk gwɛɛ̀m gwɔbisonā nì gwɔ̀m gwɛ̂m. 19 Ha nī nyɛn mɛ̀ gakàl ŋɛm wɛ̂m lɛ, À ŋ̀ɛm, ù gwèe ŋgàndàk gwɔ̌m ǹteedàgà inyùu ŋgàndàk ŋwii; nɔ̀yɔk, jɛk, nyɔk, hàgak.20 Ndi Nyambɛ à kal nyɛ lɛ, À joŋ mût, wɔ ūnu ū ɓa gasòmblɛnɛ wɛ ŋ̀ɛm wɔŋ; ndi gwɔ̌m ù bikòòbàgà bi gaɓā gwɛ̄n? 21 Mùt à ŋkòòbana nyɛmɛ̀dɛ màsòò ma ŋkùs ndi à ɓa ɓe ŋgwàŋ i pɛ̀s Nyambɛ̂, nyɛ kî à yè halà.22 Nì nyɛ à kal ɓanigiìl ɓee lɛ, Jɔn mɛ̀ ŋkèlel ɓee lɛ, Nì tòŋ ɓaŋ inyùu nɔ̀m nân, inyùu yɔ̌m nì gajɛ̄, tɔ̀ inyùu mànyùù manân lɛ nì gahāba kii. 23 Inyǔlɛ̄ nɔ̀m i nlɔ̀ɔ̀ bijɛk, yàk nyùu ì nlɔ̀ɔ̀ biɛ̀ŋg. 24 Ɓèŋgnana kì bìɓɔ̀bɔ̀ŋ: bi nsāl ɓē tɔ̀ ɓùmbùl, bi gweē ɓē pɔɔ̀k tɔ̀ ndùgi; ndi Nyambɛ à njēs gwɔ. Ŋgɔ ɓèe nì nlɔ̀ɔ̀ dinùni ŋgàndàk màlòo! 25 Ǹjɛɛ na᷆n à yè lɛ à la ēbēs ntɛl wee tɔ̀ kìi hìkeŋee hi wɔɔ inyùu ndùŋa yeē? 26 I ɓā nī lɛ nì nlà ɓe ɓɔŋ tɔ hìsìsiī hi jaàm, inyǔkī nì ntòŋ ni màm màpɛ? 27 Nùnakì bìlàlâŋ kìì bi ŋgwɛ̀l ɓe nsɔn tɔ̀ hyɔs dìkòò; ndi mɛ̀ ŋkàl ɓee lɛ, tɔ̀ ɛŋgɛ̀p ɓe kìkìi làlàŋ yada mû. q 28 Iɓālɛ̄ Nyambɛ à ŋɛ̀ŋg maɓuy ma bikay halà, ma mā ye lɛ̀n, ndi yàni ma nlèŋa i jùu, à ɓee ɓa hemlɛ̀ tidigi, ɓàa à tà ɓe lɛ à ɛŋg ɓee ìlɔ̀ɔ̀ halà? 29 Nì yeŋ ɓaŋ yɔ̌m nì gajɛ̄, tɔ̀ yɔ̌m nì ganyɔ̄, nì tòŋ
ɓaŋ kì tɔ̀. 30 Inyǔlɛ̄ bìlɔ̀ŋ bi ŋkɔ̀ŋ hisi bi ńyēŋ gwɔ̀m bini gwɔbisonā; ndi Ìsɔŋ na᷆n à ńyī lɛ gwɔ̀m bini bi nsòmblana inyùu na᷆n. 31 Yeŋa ndūgi anɛ̀ Nyambɛ̂, ndi gwɔ̀m bini gwɔbisonā bi gakòndnana ɓee.
32 À ɓembā tīdigi, nì kɔ̀n ɓaŋ wɔ̀ŋi, inyǔlɛ̄ i nlemel Isɔ̄ŋ na᷆n i tī ɓèè anɛ̀ yee. 33 Nùŋlana gwɔ̌m nì gwèe, ni ti màkèblà. Oŋlana ɓèèɓɔmɛ̀dɛ bìkwà bi ŋùn ɓee, gwɔn bi ye lìsòò li ŋkùs i ŋgìi, li lī mmàl ɓee, hɔ̀ma mùt wǐp à ŋkòògɛ ɓe ɓɛbɛ̀ɛ̀, tɔ̀ dìtataŋga di ŋòbòs ɓee. 34 Inyǔlɛ̄
hɔ̀ma lìsòò linân li ŋkùs li yenɛ̀, ha kì nyɛn yàk mìŋɛm minân mi mɓānɛɛ̀.
35 Bìɓòbôk binân bi ɓa ɓànidɓaga ni ŋgōliì, bìtuŋgɛŋ binân kì bi lɔŋɔ̂k. 36 Ɓèèɓɔmɛ̀dɛ kî ni ɓa kìkìi ɓòt ɓa mɓɛ̀m ŋwɛt wâp, i ŋgèdà à nlòl i ŋgànd lìɓiî, lɛ ŋgèdà à nlɔ̀, à kɔ̂dɛ̀, ɓa hɔɔ yìblɛnɛ nyɛ. 37 Mìŋkɔ̀l mi mī ye lɛ̄, i ŋgèdà ŋwɛ̌t à nlòl à kɔba ŋwɔ mi yiī pèè, mi ye ǹsǎyɓàk. Hɔ̀dɔ mɛ̀ nhɔ̄mb ɓee lɛ, à ganīdis nyɛmɛ̀dɛ ŋgolî, a y�s ŋwɔ̄ i jɛ̄, a lɔɔ̄, a kahal gwèlel ŋwɔ. 38 Kìi à nlɔ̀ ŋ̀ɛm u ŋgì pam, tɔ̀ ŋ̀ɛm u u ma tāgɓɛ̀, ndi à kɔba ŋwɔ mi ŋgi yiī pèè, miŋkɔ̀l mî mi ye ǹsǎyɓàk. 39 Ndi yina lɛ̄, ɓalɛ ɓɔ ŋwɛ̀dmbay à yik ŋgɛŋ mùt wǐp à nlòl, ki à ɓak lɛ à yen peè, à yek ɓe ndap yeē lɛ ɓa ɓok yɔ̀. 40 Yàk ɓèè yèna ŋ̀kǒbàgà, inyǔlɛ̄ Mǎn mùt à galǒl ŋgɛ̄ŋ nì hɔŋlak ɓee.41 Nì Petrò à kal lɛ, À Ŋwɛt, ɓàa ù mpōdol ŋgěn ìni inyùù yês, tɔ̀ inyùu ɓòt ɓɔɓasonā? 42 Nì Ŋwɛ̀t a kal lɛ, Ǹjɛɛ ni à yè kindàk nu màliga nì nu pèk, nu ŋwɛ̀t weē à ntēe i ŋgìi ɓòt ɓee ɓa ndap i tī ɓɔ̄ ŋgàbà yǎp bìjɛk i ŋgèdà lìtinnɛ? 43 Ŋ̀kɔ̀l û u ye ǹsǎyɓàk i ŋgèdà ŋwɛ̀t weē à nlɔ̀, a kɔba nyɛ̄
à mɓɔ̀ŋ halà! 44 Hɔ̀dɔ mɛ̀ nhɔ̄mb ɓee lɛ, à gatēe nyɛ i ŋgìi gwɔ̀m gwee gwɔbisonā. 45 Ndi iɓālɛ̄ ŋ̀kɔ̀l u ū ŋkahal hɔ̄ŋɔl ŋɛ̄m wee lɛ, Ŋwɛ̀t wɛ̂m à ntìŋha lɔ̂, nì nyɛ a ɓodōl ɓēp minlìmil mi ɓôlom nì mi ɓodàa, à jɛ̂k, à nyɔ̂k, à hyoôk, 46 ŋwɛ̀t ŋkɔ̀l u à galɔ̀ i kɛ̄l à hɔŋlak ɓee, nì ŋgɛŋ à yik ɓee, a kit wɔ̄ nì dìsòo, a ti wɔ̄ jògà jee ni ɓòt ɓa ntɔ̄p ɓe hemlɛ̀.47 Ndi ŋ̀kɔ̀l u ū biyī sombòl i ŋwɛt weè, ndi u koba ɓee, tɔ̀ ɓɔ̀ŋ kìi sòmbòl yee, u gaɓība ŋgandàk; 48 Nu à biyī ɓēe, ndi à ɓɔŋ maàm ma kolī nì ndòm, à gaɓība ndeèk. Tɔ̀njɛɛ i ntina ŋgandàk nyɛn i gaɓèda ŋgandàk. Tɔ̀njɛɛ ɓa nidīs ŋgandàk nyɛn ɓa galòòha ɓât.
49 Mɛ̀ bilɔ̀ i lɛ̀ŋ hyèè hana hisī, ŋgɔ mɛ̀ ɓak lɛ mɛ̀ gwes lɛ ki hī ye ɓàlɔŋŋga! 50 Mɛ̀ gwèe lìsòblɛ̀ i sòblànà, ŋgɔ ŋ̀ɛm u segi mɛ̀ lɛtɛ̀ɛ̀ li ɓoŋà! 51 Ɓàa nì nhɔ̄ŋɔl lɛ mɛ̀ bilɔ̀ i tī ǹsàŋ hana hisī? Mɛ̀ ŋkàl ɓee lɛ, hɛni, ndik mbāgla. 52 Inyǔlɛ̄ ìɓòdòl hanânɔ ɓòt ɓatân i kède ndāp yadā ɓa gaɓāgla: ɓaâ ìkɔ̀lɓà iɓaà, iɓaà kì ìkɔ̀lɓà ɓaâ. 53 Ɓa gaɓāgla, ìsaŋ	
ìkɔ̀lɓà mǎn, màn kî ìkɔ̀lɓà ìsaŋ; nyàŋ ìkɔ̀lɓà ŋgɔ̀nd yèe, ŋgɔ̀nd kì ìkɔ̀lɓà nyǎŋ; nyògol ìkɔ̀lɓà ŋ̀kìya weē, ŋ̀kìya kî ìkɔ̀lɓà nyògol weē. 54 À kal ki màmùt lɛ, Ŋgèdà nì ntɛ̄hɛ ɔɔ̀nd i mpēmel hyòŋg, nì nhɔ̄ɔ kaāl lɛ, Nɔ̌p à nlɔ̀, i mɓòŋa ki hālà. 55 Ndi ŋgèdà mbɛ̀bi ŋwɛ̀lmbɔk ì nhòŋ, nì ŋkàl lɛ, Ɓììbɛ̀ i gaɓā ŋgandàk, ndi i mɓòŋa halà. 56 À ɓee ɓôt ɓa bihèŋɓà, nì ńyī kɔbɔ̄l biyìmbnɛ bi hisi nì bi ŋgiì, ndi lɛlaa nì ńyī ɓe kɔbɔ̄l ŋgèdà ìni? 57 Ndi inyǔkī ɓèèɓɔmɛ̀dɛ nì ńyī ɓe ɓagāl jaàm li tee sēp?
58 Jɔn ī ŋgèdà ɓěnà mût nì gwèèna nì ŋkɛ̀ bisū bi ŋànɛ̀, nɔ̀ɔ̀dɛ mèles ni nyɛ̄ njɛ̀l, à tiga lɛ à kɛnā wɛ yāk ŋ̀keês, ndi ŋ̀keês à ti wɛ ŋ̀kwès ɓòt i mɔ̀k, nì ŋ̀kwès ɓòt i mɔ̀k à ha wɛ ī mɔ̀k. 59 Mɛ̀ ŋkàl wɛ lɛ̄ ù 
gapām yaga ɓe mɔ lɛtɛ̀ɛ̀ ù mal saa yaàk pɛ̀s kabā i nsōk.

Lukàs
13

1 Ɓòt ɓàhɔgi ɓa ɓā hā ŋgèdà ì, ɓa kal nyɛ inyùu ɓòt ɓa Galìleà Pìlatò à pòdna màcèl map nì bìsɛ̀sɛmà gwap. 2 Nì Yesù à tîmbhɛ̀, à kal ɓɔ lɛ, Ɓàa nì nhɔ̄ŋɔl lɛ ɓòt ɓa Galìleà ɓana ɓɔn ɓa ɓeè bìɓeba bi ɓôt ɓɔɓasonā nì gacība halà. 4 Tɔ̀ ɓa jǒm nì jwɛ̀m lìtedel li Silòàm li kwèènɛ, li nɔl, ɓàa nì nhɔ̄ŋɔl lɛ ɓa ɓā ɓēba ìlɔ̀ɔ̀ ɓòt ɓa ńyèn i Yèrusàlɛ̀m ɓɔɓasonā? 5 Mɛ̀ ŋkàl ɓee lɛ hɛni; ndi iɓālɛ̄ nì ǹhyɛl ɓe miŋɛm, yàk ɓèè ɓɔɓasonā nì gacība halà.6 Nì nyɛ à kenɛ̄ ki ŋgěn ìni lɛ, Mùt wàda à ɓa à gwèe m̀ɓɛ̀lɛ̂k ɛ faygè i wɔ̀m wee u miŋkòò mi wây. À kɛ yēŋ màtam mû, à tɛhɛ ɓee. 7 Nì nyɛ à kal ntibiìlwɔ̀m u miŋkòò mi wây lɛ, Nǔnkì, ŋwìì miaâ mini mɛ̀ ma lɔ̄ ī yēŋ màtam munu ɛ̄ faygè ini, ndi mɛ̀ tɛhɛ ɓe mɛ̂. Kɛ̌k yɔ̄, i hugnɛ kī hana? 8 Ǹsalwɔ̀m u miŋkòò mi wây à kal nyɛ lɛ, À ŋwɛt, ŋwǎs yɔ̄ yàk ŋwìì unu, mɛ tem ndūgi yɔ munu pāŋ, mɛ kop lìkùnd mû. 9 Iɓālɛ̄ i ganūm matam, lɔŋgɛ̂; ndi iɓālɛ̄ i nnum ɓēe, ù gakɛ̀k yɔ!
10 À ɓa niigà i ndāp mītìn yàda ŋgwà nɔ̂y. 11 Mùdàà wadā à ɓa hà, à ɓâk à gwèe mbūu biyìŋyɛ̀ jòm li ŋwii nì jwɛ̀m; à kohôp, à ɓe la yāga ɓe pa nyūu. 12 Yesù à tɛhɛ ɓǎŋ nyɛ̄, à sebēl nyɛ, à kal nyɛ lɛ, À mudàa, ù ǹhɔhla ni bìyìŋyɛ̀ gwɔŋ. 13 Nì nyɛ à kehī mɔɔ mee ŋgìì yeè; à hɔɔ tɛlɛp lɔŋgɛ̂, à ti Nyambɛ lìpem.14 Ŋ̀ànɛ̀ ndap mītìn à unup inyǔlɛ̄ Yesù à mèles kɔ̀n i ŋgwà nɔ̂y, à kal limùt lɛ, Dìlɔ disamàl di ye lɛ̄ ɓòt ɓa ɓɔŋɔ̄k ǹsɔn, lòla mū ī mèlhànà, ndi hà ŋgwà nɔ̂y ɓee.15 Ŋwɛ̌t à t� mbhɛ nyɛ, à kal lɛ, À ɓee ɓôt ɓa bihèŋɓà, ɓàa ɓèè ɓɔɓasonā, hi mût, à ntìŋil ɓe nyagà yèè tɔ̀ jàgâs jee i jēhnɛ yee ŋgwà nɔ̂y, a kɛnā gwɔ̄ lɛ bi nyɔ màlep? 16 Ndi mùdàà nunu, nu à yè ŋgɔ̀nd Abràhâm, nu Sātàn à kǎŋ jòm li ŋwii lini nì jwɛ̀m, ɓàa à ǹlama ɓe hɔhla ŋgadà yèè i ŋgwà nɔ̂y? 17 Kìi à pɔt màm mana, ɓàkɔ̀lɓà ɓee ɓɔɓasonā ɓa wɔ nyuu; ndi lìmùt jɔlisonā li kɔn masee inyùu màm ma lipem mɔmasonā à ɓa ɓɔ̂ŋ. 18 Jɔn à kèlel lɛ̄, Ànɛ̀ Nyambɛ ī mpòna kii? Tɔ̀lɛ mɛ hɛk yɔ̄ nì kii? 19 I ye wɛ̌ŋgɔ̀ŋlɛ jìs li nten pooga, li mùt à yɔ̌ŋ, à ŋ̀ŋwas i wɔ̀m wee; nì jɔ li naŋ, li yilā ɛ, nì dìnùni di ŋgiī di ńyèn mincɛ᷆p ŋwee. 20 Nì nyɛ à kal ki lɛ̄, Mɛ hɛk ànɛ̀ Nyambɛ nì kii? 21 I ye wɛ̌ŋgɔ̀ŋlɛ sèŋha mùdàa à yɔ̌ŋ, à ɓuū yɔ dìhègà di minluŋ diaâ, lɛtɛ̀ɛ̀ mìnluŋ ŋwɔminsonā mi nyɛp.22 Yesù à ɓa tagɓɛ̀ mìŋkɔ̀ŋ nì màmbay, à niigàgà, i kɛ̀ à ɓa kɛ Yèrusàlɛ̀m.23 Mùt wàda à ɓat nyɛ lɛ, À Ŋwɛt, ɓàa ndèk yɔn i ntɔ̄hlànà? Nì nyɛ à kal ɓɔ lɛ, 24 Lèdhana lɛ̄ ni jubūl ŋwɛ̀mɛl ǹtidigi; inyǔlɛ̄ mɛ̀ ŋkàl ɓee lɛ ŋgàndàk ì gahɛ̄ŋ i jòp, ndi ɓa galà ɓee.25 Ŋgèdà ŋwɛ̀t ndap à ntɛ̄lɛɛ̀p, a yibī lìkòga, ndi ɓèè ni yik lɔ̂ ni tɛlɛp ī tān, ni kahal kɔ̀ɔ̀dɛ likòga, nì kàlàk lɛ, À
Ŋwɛt, à Ŋwɛt, yìblɛnɛ ɓès, à gatìmbhɛ ɓee lɛ, Mɛ̀ ńyī ɓe mɛ hɛ̌t nì nlòl. 26 Hanyɛ̄n nì ŋkāhal kaāl lɛ, Dì ɓe jɛ, dì nyɔ̂k, ù ɓâk ù yìi, ù ɓe niigà kì mu mānjɛ̀l mes; 27 Ndi à gakàl lɛ, Mɛ̀ ŋkàl ɓee lɛ mɛ̀ ńyī ɓe mɛ hɛ̌t nì nlòl; mɛ̀ hâ, à ɓee ɓaɓɔ̀ŋ màm ma ŋgitɛ̄lɛɛ̀bsep ɓɔɓasonā. 28 Nyɔ̀ɔ nyɛ̄n mìnlend mi gaɓānɛ, nì jɛ màsɔ̀ŋ; ŋgèdà nì gatɛ̄hɛ Abràhâm, nì Isàk, nì Yakòb, nì ɓàpodôl ɓɔɓasonā i ànɛ̀ Nyambɛ̂, ndi ɓèèɓɔmɛ̀dɛ ni leŋā tān. 29 Ɓa galòl likòl nì i hyòŋg, ŋɔ̄mbɔk nì ŋwɛ̀lmbɔk, ɓa yen ī jɛ̄ ī ànɛ̀ Nyambɛ̂. 30 Ndi nùnakì, ɓa mbus ɓa yê ɓa gaɓā ɓa bisu, ɓa bisu ki ɓā yeè ɓa gaɓā ɓa mbus.31 Ŋgɛ̄ŋ ì yɔ̀mɛ̀dɛ Fàrisày hɔgi i lɔ̂, i kal nyɛ lɛ, Nyɔ̀di hāna, kɛ̀nɛk, inyǔlɛ̄ Hèrodè à nsòmbol nɔl wɛ̂. 32 Nì nyɛ à kal ɓɔ lɛ, Kɛ̀na, kàla ndɔ̄n ì lɛ, Nǔnkì, mɛ̀ mpēmes mimbuu mìmɓɛ, mɛ̀ mmèles ki màkɔ̀n lɛ̀n nì likɛ̄ɛ, ndi kɛl ì ǹyonos iaâ mɛ̀ gasūgus. 33 Tɔ̀ halà mɛ̀ ǹlama hyom lɛ̂n nì likɛ̄ɛ nì kɛl ì nnɔ̀ŋ hâ, inyǔlɛ̄ m̀podôl à tà ɓe lɛ à wel hɔma nûmpɛ, ndik ī Yèrusàlɛ̀m. 34 À Yerūsàlɛ̀m, à Yerūsàlɛ̀m, nu ù nnɔ̄l ɓapodoòl, ù omôk kì ɓa ɓā ŋoma wɛ̌nī ŋgɔɔ̀k! Ŋgèlè yaŋɛn mɛ̀ ɓe sombòl kɔ̀t ɓɔn ɓɔŋ, kìkìi ŋ̀in kop u ŋkɔ̀t ɓɔn ɓee i sī bìpàbay gwee, ndi nì bitɔ̄p ɓēe! 35 Nùnakì, ndap na᷆n ì ńyēglɛ puù. Ndi mɛ̀ ŋkàl ɓee lɛ, Ìɓòdòl hanânɔ nì gatɛ̄hɛ ha ɓe mɛɛ̀ lɛtɛ̀ɛ̀ nì i ŋgèdà nì gakàl lɛ, Nu à nlòl i jòy li Ŋwɛt à yè ǹsǎyɓàk. t
	

Lukàs	
14

1 I lēŋa lɛ̄ Yesù à jǒp ɓǎŋ ndāp ŋ̀ànɛ̀ Fàrisày wàda ŋgwà nɔ̂y i jɛ̄, ɓòt ɓa kahal ɓèŋgɛ nyɛ. 2 Mùt kɔ̀n malep wadā à ɓa hā bīsū gwee. 3 Nì Yesù à ɓat ɓayimbēn nì Fàrisày lɛ, s13:27 Hyèm 6:9
Ɓàà i ye kùndɛ̀ i mèlès màkɔ̀n i ŋgwà nɔ̂y tɔ̀ hɛni? 4 Nì ɓɔ ɓa nii. Nì Yesù à yɔŋ ŋkɔ̀kɔ̂n, à melēs nyɛ, à ŋ̀ŋwas nyɛ lɛ a kɛnɛ̄k. 5 À ɓat ki ɓɔ̄ lɛ, Ǹjɛɛ na᷆n à nhɔ̄ɔ ɓe pemes jagaàs jee tɔ̀ nyàgà yèè i ŋgwà nɔ̂y iɓālɛ̄ yada mu ī ŋkwɔ līēbel? 6 Ndi ɓa làa ɓē ki tìmbhɛ nyɛ jàm inyùu màm mana. 7 Yesù à kenɛ̄ ɓoòt ɓa sèblana ŋgèn, kìi à ǹtɛhɛ ɓɔ ɓa ntɛ̄p biyèènɛ bi bisu; nyɛ ɓɔ lɛ, 8 I ŋgèdà mùt à ǹsebēl wɛ
ŋgànd lìɓiî, ù yèn ɓaŋ ī yèènɛ bisu, i tiga ɓa lɛ̄ à ǹsebēl yaàk mùt à nlɔ̀ɔ̀ wɛ lìpem, 9 ndi nu à ǹsebēl ɓeenà nyɛ à lɔ̂, à kal wɛ lɛ̄, Ti mùt nunu yèènɛ; halā nyɛ̄n ù gakāhal kɛ nī wɔ̄nyuu i yèn i yèènɛ i nsōk. 10 Ndi ŋgèdà ù ǹsêblànà, kɛ̀ yěn yèènɛ i nsōk, lɛ ŋgèdà nu à ǹsebēl wɛ à ǹlɔ̂, a kal wɛ̀ lɛ, À ŋgwa yɛ̀m, ɓɛt nyɔ̀nɔ; halā nyɛ̄n ù gaɓāna lipem bisū bi ɓoòt ɓɔɓasonā ɓa yiī nì wɛ̀ i jɛ̄. 11 Inyǔlɛ̄ hi muùt à mɓēdes nyɛmɛ̀dɛ à gasùhlana; nu kì à nsùhus nyɛmɛ̀dɛ à gaɓēdhana. 12 À kal ki yàk nu à sèbel nyɛ̄ lɛ, Ŋgèdà ù njēs ɓoòt njǎmùha tɔ̀ kòkoa, ù sèbel ɓaŋ màwanda mɔŋ, tɔ̀ lògisɔ̄ŋ, tɔ̀ lìhàà jɔŋ, tɔ̀ mìŋgwàŋ mi ɓôt ɓa liɓok, lɛ yàk ɓɔ ɓa tiga sebēl wɛɛ̀, ɓa t�mbhɛ wɛɛ̀. 13 Ndi ŋgèdà ù nnāŋa ŋgaànd, sèbel dìyɛyɛ̀bà, nì ɓòt ɓa bilɛm, nì bìɓok, nì ndim, 14 ndi ù gaɓā nsǎyɓàk; inyǔlɛ̄ ɓa gweē ɓē yɔm i tìmbhɛ̀ wɛ̀; inyǔlɛ̄ i gatìmbhana wɛ lītùgɛ̀ li ɓôt ɓa tee sēp.15 Mùt wàda mu ɓòt nyɛ nì ɓɔ ɓa ɓā ɓa yiī i jɛ̄, à nɔk ɓǎŋ màm mana, à kal Yesù lɛ, Nu à gajɛ̄ kɔgā i anɛ̀ Nyambɛ à yè ǹsǎyɓàk! 16 À kal nyɛ lɛ, Mùt wàda à lòos ŋgànd kòkoa, à sebēl ŋgandàk ɓòt; 17 i ŋgèdà jɛ à ɔm ŋkɔ̀l wee i kàl ɓa ɓā sèblana lɛ̄, Lɔ̀ga, inyǔlɛ̄ gwɔ̀m gwɔbisonā bi ye ŋ̀kǒbàgà. 18 Nì ɓɔɓasonā yaga ɓa kahal ŋgɛ̄ŋɛɛ̀l. Nu bìsu a kal nyɛ lɛ, Mɛ̀ ǹsɔmb wɔm, mɛ̀ ǹlama kɛ ɓèŋgɛ̀ wɔ; mɛ̀ nsɔ̄ɔhɛ wɛ lɛ̄ mɛ ŋweēhlana. 19 Nûmpɛ nyɛ, Mɛ̀ ǹsɔmb jom li nyagà, mɛ̀ ŋkɛ̀ i nɔ̀ɔ̀dɛ̀ gwɔ, mɛ̀ nsɔ̄ɔhɛ wɛ lɛ̄ mɛ ŋweēhlana. 20 Yàk nûmpɛ nyɛ, Mɛ̀ ǹt�p ɓii ŋwaa, jɔn mɛ̀ nlà ɓe mɛ lɔ̀. 21 Nì ŋ̀kɔ̀l u ū teèmb, u aŋlɛ ŋwɛt weē màm mana. Nì ŋwɛ̀t ndap à unûp, à kal ŋkɔ̀l wee lɛ, Pala kɛ̀ minlɔ̄ŋ nì dinjɛ̀la di ŋkɔ̀ŋ, u lɔnā dìyɛyɛ̀bà, nì ɓòt ɓa bilɛm, nì ndim, nì bìɓok. 22 Nì ŋ̀kɔ̀l u kal lɛ, À ŋwɛt, jàm ù ŋ̀kâl li mɓoŋà, ndi bìhee bi ŋgi yiì. 23 Nì ŋwɛ̀t a kal ŋkɔ̀l lɛ, Kɛ̀ɛ mū mānjɛ̀l nì mimpày, u heles ɓòt lɛ ɓa jôp, lɛ ndap yɛ̂m i yɔn. 24 Inyǔlɛ̄ mɛ̀ ŋkàl ɓee lɛ ɓòt mɛ̀ bisèbèl mùt nyɛkǐnyɛ̄ à ganɔ̀ɔ̀dɛ yaga ɓe bijɛk gwɛ̂m.25 Yesù nì màmùt màkɛŋi ɓa ɓā kihà; nì nyɛ a hyɛ̂lɓà, à kal ɓɔ lɛ, 26 Iɓālɛ̄ mùt à nlɔ̀ i mɛ̌nī, ndi à gwes ɓe mɛ̂ ìlɔ̀ɔ̀ ìsaŋ ɓɔ nyàŋ, nì ŋwàa nì ɓɔ̌n, nì lògnyaŋ i ɓoòlom nì i ɓodàa, nì nɔ̀m yee yɔmɛ̀dɛ, à tà ɓe lɛ à ɓa nnigîl wɛ̀m.27 Tɔ̀njɛɛ à mɓɛ̀gɛɛ ɓe mbasa yeē, à nɔŋ ki mɛ̀, à tà ɓe lɛ à ɓa nnigîl wɛ̀m. 28 Ǹjɛɛ na᷆n, iɓālɛ̄ à nsòmbol ɔŋ litedel, à mɓòk ɓe ndugi yen hisī, a ot ndàmbà, i tɛ̄hɛ tɔ̀ɔ à gwèe màm ma nsòmbla i mèlès jɔ? 29 I tiga ɓa lɛ ŋgèdà à m̀mal tɛk hikùù, ndi a la ɓē melès, ɓɔɓasonā ɓa ntɛ̄hɛɛ̀, ɓa kahal ndɛ̄glɛ nyɛ, 30 ɓa kalàk lɛ, Mùt nunu à biɓòdol ɔŋ, hɛ̀ à la ɓē melès. 31 Tɔ̀lɛ ìmbɛ kiŋɛ ì ŋkɛ̀ i jòs kiŋɛ ìpɛ gwêt, à nnyà yên ɓe ndugi hisī lɛ a hɛk pèk tɔ̀ɔ à yè lɛ à kɛ nī jòm jee li dikoo di ɓôt i ɓɔ̀mà kiŋɛ ì nlɔ̀ i jòs nyɛ nì mòm maà ma dikoo di ɓôt? 32 Tɔ̀lɛ i ŋgèdà kiŋɛ ìpɛ ì ŋgi yiī nɔ̄nɔk, à ŋɔ̄m ŋwiìn i ɓàt njɛ̀l i kōp ǹsàŋ. 33 Halā nyɛ̄n tɔ̀njɛɛ na᷆n à ńyēk ɓe gwɔm gwɔbisonā à gwèe, à nlà ɓe ɓa nnigîl wɛ̀m. 34 Ɓàs i ye lām, ndi iɓālɛ̄ ɓàs i nsoī linɛ̀, ɓa ganès ki yɔ̄ nì kii? 35 I kolī hā ɓe tɔ īnyùu hìsi tɔ̀ inyùu lìkùnd. Ɓa nlɛ̀ŋ yɔ tān. Nu à gwèe mào i nɔ̄gaà, a nɔk nī.


Lukàs	
15

1 Ɓàkɔ̀dtâs ɓɔɓasonā nì ɓàɓɔ̀ŋɓeba ɓa ɓā lɔ nyɛ̄nī i ɛ̄mblɛ̀ nyɛ. 2 Fàrisày nì ɓàyimbēn ɓa ɓā huùŋɓɛ̀, ɓa kalàk lɛ, Mùt nunu à ńyɔ̀ŋ ɓaɓɔ̀ŋɓeba, à jelgà nì ɓɔ!
3 Nì nyɛ à kenɛ̄ ɓɔ ŋgèn, nyɛ ɓɔ lɛ, 4 Ǹjɛɛ i kède na᷆n, iɓālɛ̄ à gwèe mbōgoòl mìntomba, ndi wāda u nimiìl, à tà ɓe lɛ à yek mom ɓòo nì ɓòo i ŋɔ̀ŋ, à kɛ yēŋ ū ū nnimiìl, lɛtɛ̀ɛ̀
à tɛhɛ wɔ? 5 Kìi à ntɛ̄hɛ wɔ, à ŋkèhi wɔ bitūù gwee ni màsee. 6 I ŋgèdà à mpām mbāy, à ŋkɔ̀t mawanda mee nì ɓòt ɓee ɓa liɓok, a kal ɓɔ̄ lɛ, Mɛ̀ nì ɓèè di kɔnɔ̄k màsee, inyǔlɛ̄ mɛ̀ ǹlebā ntomba wɛɛ̀m u ū binīmiìl! 7 Mɛ̀ ŋkàl ɓee lɛ, halā kì nyɛn màsee ma gaɓā ŋgìì inyùu m̀ɓɔ̀ŋɓeba wadā nu à ǹhyɛl ŋɛm, ìlɔ̀ɔ̀ inyùu mǒm ɓòo nì ɓòò ma ɓôt ɓa tee sēp, ɓa ɓā gweē ɓē jaàm inyùu hyɛ̀lŋɛm. 8 Tɔ̀lɛ, nûmbɛ mudàa, iɓālɛ̄ à gwèe jòm li dragmà ndi drǎgmà yàda ì nimîl, ɓàa à ŋkùyɛ ɓe tuŋgɛŋ, a hyɔl ndāp, a tibil yāga yeŋ lɛtɛ̀ɛ̀ à lebā yɔɔ̀? 9 Kìi à nlèba yɔ̂, à ŋkɔ̀t mawanda mee nì ɓòt ɓa liɓok, nyɛ ɓɔ lɛ, Mɛ̀ nì ɓèè di kɔnɔ̄k màsee, inyǔlɛ̄ mɛ̀ ǹlebā draāgmà ì binīmil mɛɛ̀! 10 Mɛ̀ ŋkàl ɓee lɛ, halā kì nyɛn màsee ma ye bīsū bi aŋgɛ̀l Nyambɛ īnyùu m̀ɓɔ̀ŋɓeba nu à ǹhyɛl ŋɛm.
11 À kal ki lɛ̄, Mùt wàda à ɓa à gwèe ɓɔ̌n ɓòòlom iɓaà.12 Nu mbūs à kal isāŋ lɛ, À tâ, ti mɛ̀ yɛ̀m ŋgàbàɓum. Nì ìsaŋ a kebha ɓɔ ŋ̀kùs wee. 13 I mbūs ndèk dilɔ, màn nu mbūs à kɔt gwɔm gwɔbisonā, à kɛ lɔ᷆ŋ nɔnɔk; nyɔ̀ɔ nyɛ̄n à òbhɛnɛ ŋ̀kùs wee inyùu bìyogdà. 14 À mǎl ɓǎŋ sɛ̀m wɔnsonā, njàl kɛŋi ì kwɔ mū lɔ̀ŋ î, nì nyɛ à kahal cɛ̄lɛɛ̀l.
15 Nì nyɛ à yol muùt wàda mu lɔ̀ŋ î; mùt nu à ɔm nyɛ bikāy i je᷆s ŋgòy. 16 Ŋgǒŋ ì ɓa ì gwɛl nyɛ ŋgàndàk i jɛ̄ màtam ŋgòy i ɓā jɛ; ndi mùt nyɛkǐnyɛ̄ à ti ɓe nyɛ.
17 Màhɔŋɔ̂l ma lǒl ɓǎŋ nyɛ̄, à kal lɛ, Ɓàɓòŋòl ɓa tatā ɓāŋɛn ɓa gweē kɔ̀ga i kolī, ɓa njɛ̄, i yeglɛ̀gɛ̀, ndi mɛ̀ mɛ̀ wɔ̂k njàl hana! 18 Mɛ̀ ganyɔ̄di, mɛ huu yāk tàtâ, mɛ kal nyɛ lɛ, À tâ, mɛ̀ biɓɔ̀ŋ ŋgiī ɓeba, nì i mìs mɔŋ; 19 mɛ̀ kòli hā ɓe mɛ ɓāseēbla man wɔ̀ŋ; yìlha ndīk mɛ̀ kìkìi wàda mu ɓāɓòŋòl ɓɔŋ. 20 Nì nyɛ à nyɔdî, à huu yak ìsaŋ. Ki à ŋgi yiī nɔ̄nɔk, ìsaŋ a tɛhɛ nyɛ, à konha nyɛ ŋgɔ̄ɔ, à ubi ŋgwee, à hooba nyɛ kīŋ, à sɔs nyɛ. 21 Nì màn weē à kal nyɛ lɛ, À tâ, mɛ̀ biɓɔ̀ŋ ŋgiī ɓeba, nì i mìs mɔŋ, mɛ̀ kòli hā ɓe mɛ ɓāseēbla man wɔ̀ŋ; [yìlha ndīk mɛ̀ kìkìi wàda mu ɓāɓòŋòl ɓɔŋ.] 22 Ndi ìsaŋ a kal miŋkɔ̀l ŋwee lɛ, Palnana lɔ̀na mbɔt i nlɔ̀ɔ̀ yɔsonā lamà, ni ha nyɛ̄ yɔ̄; hana kì nyɛ lɔ̀ndɛ hinɔ̀ɔ, nì bìtamb makòo; 23 lɔ̀nana kì mǎn nyàgà màhɔŋ, ni nɔl nyɛ̄, di jɛk, di hagāk, 24 inyǔlɛ̄ màn wɛ̂m nunu à biwɔ̄, ndi à ǹtemb i nìŋ; à binīmiìl, ndi à ǹnɛnɛ̂. Nì ɓɔ ɓa kahal hàk. 25 Màn nu māŋ à ɓa wɔ̌m; à ɓa lɔ ɓǎŋ i pām ɓɛ̀bɛ̀ɛ̀ nì ndap, à nɔk ɓa ŋkòt, ɓa sagâk. 26 À sebēl nlìmil wada, à ɓat lɛ, Ki i là? 27 À kal nyɛ lɛ, Mànyuŋ à ǹlɔ̂; ìsɔŋ à ǹnɔl man nyàgà màhɔŋ, inyǔlɛ̄ à ǹlɔ mbōo. 28 Ndi à unûp, à tɔp ɓe ; ìsaŋ a pam, à sɔɔhɛ nyɛ. 29 À kal isāŋ lɛ, Nǔnkì, ŋgàndàk ŋwii ini mɛ̀ yèe mɛ̀ ŋgwèlel wɛ̂, mɛ̀ mà lɛl ɓe mɛ lìtìŋ jɔŋ; ndi ù ma nōlol ɓe mɛ tɔ̀ mǎn kɛ̄mbɛɛ̀ lɛ mɛ hâk nì màwanda mɛ̂m; 30 ndi kìi màn wɔŋ nunu à m̀mal obōs ŋkùs wɔŋ ni ɓòdàà ɓa ndêŋg à ǹlɔ̂, ù ǹnolol nyɛ mǎn nyàgà màhɔŋ. 31 Ni nyɛ à kal nyɛ lɛ, À man wɛ̀m, ɓěhnà wɛ dì yìi ŋgèdà yɔ̀sonā; gwɔ̀m gwɛ̂m gwɔbisonā bi ye gwɔ̄ŋ. 32 Dì lamga yaā haàk, nì see; inyǔlɛ̄ mànyuŋ nunu à biwɔ̄, ndi à ǹtemb nìŋ; à binīmiìl, ndi à ǹnɛnɛ̂.


Lukàs
16

1 Yesù à kal ki ɓànigîl lɛ, Ŋ̀gwàŋ mût wada u ɓā u gweē kīndàk; nyɛn ɓa sɔ̄man nyɛ̄nī lɛ à ntāmba nyɛ ŋ̀kùs. 2 Nì nyɛ à sebēl nyɛ, à kal nyɛ lɛ, Ɓàà laa mɛ̀ nnɔ̄k inyùù yɔ̂ŋ? Ti ŋ̀aŋga u nsɔn kindàk; inyǔlɛ̄ ù tà ha ɓe lɛ ù ɓa kindàk yɛ̀m. 3 Kindàk à pɔt ni ŋ̀ɛm lɛ, Mɛ̀ gaɓɔ̀ŋ laa, lakìi ŋwɛ̀t wɛ̂m à nhèa mɛ nsɔ̄n kindàk? Ǹsɔn mɔɔ mɛ̀ nlà ɓe mɛ̂, yàk njàgi ì ŋ́wēha mɛ nyùù. 4 Mɛ̀ ńyī kìi mɛ̀ gaɓɔ̀ŋ lɛ ndi ɓòt ɓa lɛɛgɛ mɛ̀ mandāp map i ŋgèdà ɓa gahèèna mɛ nsɔ̄n wɛɛ̀m kindàk. 5 À sebēl hi muùt à gwèe ŋwɛ̀t weē pil, à kal nu bìsu lɛ, Ŋwɛ̀t wɛ̂m à mɓàt ki wɛ̂? 6 À kal lɛ, Mbogôl bìtodgo bi moo. Kindàk nyɛ nyɛ lɛ, Yɔ̌ŋ kààt yɔ̌ŋ pīl, hɔɔ yèn hisī, u tilā mòm matân. 7 À kal ki nu᷆mpɛ lɛ, Yàk wɛ̀ pil wɔŋ u ye kīi? Nunu a t�mbhɛ lɛ, Mbogôl màŋgùndà ma konflawà. Kindàk à kal nyɛ lɛ, Yɔ̌ŋ kààt yɔ̌ŋ pīl, u tilā mǒm jwɛ̀m. 8 Ŋwɛ̀t a ɓeges kindàk nu ŋgìtɛlɛ̂bsep inyùu lìkɛŋgɛ jee; inyǔlɛ̄ ɓɔ̀n ɓa hisī hini ɓa ye lìkɛŋgɛ inyùu hyày hyap ìlɔ̀ɔ̀ ɓɔ̀n ɓa mapubi. 9 Mɛ̀ ŋkàl ɓee lɛ, Tublana ɓèèɓɔmɛ̀dɛ mawanda ni ŋ̀kùs u ŋgitɛ̄lɛɛ̀bsep, lɛ ŋgèdà nì gamàl ɓa lɛɛgɛ ɓèè bilāp bi ɓɔgā. 10 Nu à yè màliga i kède ndèk mâm, à yè kì màliga i kède ŋgàndàk; nu kì à tee ɓē sep i kède ndèk mâm, à tee ɓē ki tɔ̀ sep i kède ŋgàndàk.11 Jɔn i ɓā nī lɛ nì ɓeè ɓe maliga i kède ŋ̀kùs u tee ɓē sep, ǹjɛɛ à ganìdis ɓee ɓàŋga ŋ̀kùs? 12 I ɓā kì lɛ nì ɓeè ɓe maliga i kède gwāŋan gwɔm, ǹjɛɛ à gatī ɓee gwɔ̀m binân?13 M̀ɓòŋòl nyɛkǐnyɛ̄ à nlà ɓe gwelēl ɓɛt iɓaà, ndik lɛ̄ à gaɔ̀ɔ̀ wadā, a gwes nūu; tɔ̀lɛ à ga-ādɓɛ ni wàda, a yan nūu. Nì tà ɓe lɛ nì gwèèlàk Nyambɛ̂, nì gwèèlàk kì ŋ̀kùs.14 Ɓàgwês mɔ̀ni lɛ Fàrisày ɓa nɔ̄k ɓǎŋ màm mana mɔmasonā, ɓa kahal jòha Yesù. 15 Nì nyɛ à kal ɓɔ lɛ, Ɓèèɓɔmɛ̀dɛ ɓɔn nì yè ɓa ɓā ŋkàl bisū bi ɓoòt lɛ nì tee sēp, ndi Nyambɛ à ńyī miŋɛm minân; inyǔlɛ̄ jàm ɓòt ɓa mɓēgeès li ye nyɛ̀ga bisū bi Nyambɛɛ̀. 16 Mben nì ɓàpodôl ɓa ɓā lɛ̄tɛ̀ɛ̀ nì i ŋgèdà Yòhanɛ̀s; ìɓòdòl ŋgèdà ì Mìŋaŋ Mìnlam mi anɛ̀ Nyambɛ mī ŋāŋlànà, hi mût à njɔ̀ ki ni ŋgùy i jòp mû. 17 I ye tɔ̀mba lɛ ŋgìì i tagɓɛ, nì hìsi, ìlɔ̀ɔ̀ lɛ lìtɔn li mben jada li nyɔdi.
18 Tɔ̀njɛɛ à nhèa ŋwaa weē, ndi a ɓii nu᷆mpɛ, wɛ̀ɛ à ŋ̀kɛ ndèŋg; tɔ̀njɛɛ ki à mɓīi mudàa ǹlo wèe à bihèà, wɛ̀ɛ à ŋ̀kɛ ndèŋg. 19 Ŋ̀gwàŋ mût wada u ɓā mù, u ɓā haba mbɔ̄t wɛ̄dɛwɛ̀dɛ̀ nì lɔŋgɛ mbɔ̄ŋ, u tîbgà hi kɛl, u ɓâk u yogī. 20 Hìyɛyɛ̀bà hyada lɛ Lǎsàrò, hi ɓā hi niŋī ŋwɛ̀mɛl wee, ŋ̀kedlàk nì pɔɔ, 21 à ɓa sombòl jɛ minluŋ mi ɓā kwɔ ī sī těblè i ŋgwàŋ mût; ndi ŋ̀gwɔ yɔn i ɓā lɔɔ̀, i nyaŋlàk nyɛ pɔ̄ɔ. 22 Ndi i lēŋa lɛ hìyɛyɛ̀bà hi wɔ, aŋgɛ̀l i ɓɛgɛ̄ɛ hyɔ lɛtɛ̀ɛ̀ nì i tōl Àbràhâm;yàk ŋ̀gwàŋ mût u wɔ, u jubà. 23 Nì nyɛ à nɔk njiihà i Hādè, à pa mīs ŋgìi, à tɛhɛ Abràhâm nɔnɔk nyɔɔ̀, yàk Lǎsàrò à nigi tōl yeè. 24 Nì nyɛ à lɔnd, à kal lɛ, À ta Ābràhâm, kɔ̌n mɛ̀ ŋgɔɔ, u ɔm Lǎsàrò, lɛ a cak hìnɔ̀ɔ̀ hyee malēp, a sunus mɛ̀ hìlemb hyɛ̂m; inyǔlɛ̄ mɛ̀ nsɔ̄n njɔnɔk munu lindòmbò lini. 25 Abràhâm à t�mbhɛ lɛ, À man wɛ̀m, ɓìgda lɛ̄ ù bimàl kos ìmɔŋ mâm màlam i ŋgèdà ù ɓeè ù ŋgi yiī nɔ̀m; halā kì nì Lǎsàrò màm màɓɛ; hanânɔ nyɛ à nhɔ̀gɓɛ̀, ndi wɛ̀ ù nsɔ̄n. 26 Ìlɔ̀ɔ̀ kì hâ, m̀pùgɛ̀ ŋ̀kɛŋi u ye ǹteebàgà i pōla ɓěs nì ɓèe, kàyèlɛ ɓòt ɓa nsòmbol nyɔdi hana i tāgɓɛ̀ i ɓěnī ɓa nlà ɓee, tɔ̀ i nyɔ̄di nyɔ̀ɔ̂ i lɔ̀ nyɔ̀nɔ ɓěhnī, mùt nyɛkǐnyɛ̄ à nlà ɓee. 27 Ŋ̀gwàŋ mût u kal lɛ, À tâ, jɔn mɛ̀ nsɔ̄ɔhɛnɛ ni wɛ lɛ̄ u ɔm nyɛ̄ ndāp tàtâ; 28 inyǔlɛ̄ mɛ̀ gwèe lògkeē ɓoòlom itân, lɛ a ɓehɛ ɓɔ̄, lɛ yàk ɓɔ kî ɓa tiga lɛ ɓa lɔ hāna hɔ̀ma njīihà nunu. 29 Àbràhâm à t�mbhɛ lɛ, Ɓa gweē Mōsè nì ɓàpodôl, ɓa noglak ɓɔ̄. 30 Nì nyɛ a kal lɛ, Hɛni, à ta Ābràhâm, iɓālɛ̄ wàda i kède ɓàwɔga à ŋ̀kɛ ī ɓɔ̄nī, ki ɓā gahyɛ̀l miŋɛm. 31 Nì Àbràhâm à kal nyɛ lɛ, Iɓālɛ̄ ɓa nnōgol ɓe Mosè tɔ̀ ɓàpodôl, ki ɓā ta ɓē ki tɔ̀ lɛ ɓa hemlɛ̀, tɔ̀ iɓālɛ̄

Lukàs
17

1 Nì Yesù à kal ɓanigiìl ɓee lɛ, Halā à tà ɓe lɛ à ɓa lɛ màm ma mɓèègaha ɓôt ma galɔ̀ ɓee, ndi ŋgɔɔ nì mùt nu mā nlòl inyùù yeè! 2 I ɓeè lɔŋgɛ nì nyɛ lɛ ɓa teŋ nyɛ ŋgɔ̀k kògòl i kīŋ, à leŋā lɔ̀m ìlɔ̀ɔ̀ lɛ à ɓegaha wadā munu ndèk ɓɔɔŋgɛ ini. 3 Nì yɔ̀ŋɔ̀k yihɛ ɓeeɓɔmɛ̀dɛ; iɓālɛ̄ mǎsɔ̄ŋ à m̀ɓɔŋ wɛ ɓēba, ɓehɛ nyɛ̄, iɓālɛ̄ à ǹhyɛl ŋɛm, ŋwèhel nyɛ̄.4 Iɓālɛ̄ à m̀ɓɔŋ wɛ ɓēba màɓɔ̀ŋà masâmbɔk kɛl yadā, ndi à kondɛ̄ ki tèmb i wɛ̌nī ŋgèlè isâmbɔk, à kal lɛ, Mɛ̀ ǹhyɛl ŋɛm, u ŋwehēl nyɛ̄.5 Nì ɓàoma ɓā kaāl Ŋwɛt lɛ, Keŋɓaha hēmlɛ̀ yes. 6 Nì Ŋwɛ̀t a kal lɛ, Ɓalɛ̄ nì gwèe hēmlɛ̀ i ye kɛ̄ŋi kìkìi mbōo pōoga, ki nì yè lɛ nì kal ɛ sikòmôr ini lɛ, Nùdla, u ɓelā lɔ̀m, wɛ̀ɛ̀ i nnōgol ɓee.7 Ǹjɛɛ i kède na᷆n iɓālɛ̄ à gwèe ŋ̀kɔ̀l u nsēlel nyɛ, tɔ̀ teedà mìntomba, kìì u nlòl i wɔ̌m, à gakàl wɔ lɛ, Pala lɔ̀, yěn hīsī, u jɛ? 8 Ɓàa hà lana ɓe nyɛn à gakàl wɔ lɛ, Kòòbana mɛ̀ bìjɛk, nidis ŋgōliì, gwèlel mɛ̀, lɛtɛ̀ɛ̀ mɛ̀ mal jɛ nì nyɔ; ndi tɔ̀ lɛ yàk wɛ̀ ù njɛ̄ nì nyɔ? 9 Ɓàa à ńyèga ŋkɔ̀l inyǔlɛ̄ u mɓɔŋ maàm à ŋ̀kal wɔ lɛ u ɓɔɔ̄ŋ? Mɛ̀ nhɔ̄ŋɔɔ̀l ɓe mɛ̂.10 Halā kì yàk ɓèe, ŋgèdà nì m̀mal ɓɔɔ̄ŋ maàm mɔmasonā ɓa ŋkal ɓee lɛ ni ɓɔɔ̄ŋ, kàla lɛ̄, Dì yè mìŋkɔ̀l mi mɓāhal ɓe jaàm; dì m̀ɓɔŋ yaā ndigi jàm dì lamga ɓɔ̂ŋ.11 I lēŋa lɛ̄, ɓa ɓā kɛ ɓǎŋ njɛ̌l Yèrusàlɛ̀m, à tagɓɛnɛ i pōla Sàmarìà nì Gàlìleà. 12 À pam ɓǎŋ mbāy yadā, jòm li ɓakɔ̀nlò li ɓɔmā nyɛ. Ɓa tɛlɛp nɔnɔk; 13 ɓa ɓedes kiŋ ŋgìi, ɓa kal lɛ, À Yesù, à Sɔŋ, kɔ̌n ɓès ŋgɔɔ. 14 Yesù à tɛhɛ ɓǎŋ ɓɔ̄, à kal ɓɔ lɛ, Kɛ̀na, ebnana bìprǐsì ɓèèɓɔmɛ̀dɛ. u I lēŋa lɛ̄ ɓa ɓā kɛ ɓàŋ, ɓa pubhànà. 15 Mùt wàda mû, à tɛhɛ ɓǎŋ lɛ̄ à m̀pubhànà, à temb ni mbūs, à tinâk Nyambɛ lìpem ni kīŋ kɛ̄ŋi; 16 Nì nyɛ à om mbɔm hisī makòò ma Yesù, à ti nyɛ màyègà; à ɓa mùt Sàmarìà. 17 Nì Yesù à ɓat lɛ, Ɓàa hà jòm ɓe jɔn li mpubhànà? Ndi ɓa ɓòò ɓa ye hɛ̄ɛ? 18 Ɓàa tɔ̀ wàda à ǹtemb ɓe i tī Nyāmbɛ lìpem ndik mǎn lɔ̀ŋ nunu?19 Nì nyɛ à kal nyɛ lɛ, Nyɔdi, kɛ̀nɛk; hemlɛ̀ yɔŋ i ntɔhɔl wɛ̂. 20 Kìi Fàrisày i mɓat nyɛ ŋgèdà mbɛɛ ànɛ̀ Nyambɛ ī galǒl, à t�mbhɛ ɓɔ lɛ, Ànɛ̀ Nyambɛ ī nlɔ̀ ɓe lɛ ɓa tɛhgɛ̀ yɔ nì mǐs?
21 Ɓa gakàl ɓe ki tɔ̀ lɛ, Nùnakì yɔ īni! Tɔ̀lɛ yɔ īi! Inyǔlɛ̄ nùnakì, ànɛ̀ Nyambɛ ī ye ī kède na᷆n.22 Nì nyɛ à kal ɓanigiìl lɛ, Dìlɔ di galɔ̀ɔ, ŋgèdà nì gaɓāna ŋgoōŋ i tɛ̄hɛ hìlɔ hyada mu dīlɔ̄ di Man mùt, ndi nì gatɛ̄hɛ ɓe hyɔ. 23 Ɓòt ɓa gakàl ɓee lɛ, Nùnakì, nyɔ̀nɔ!Nùnakì, nyɔ̀ɔ! Nì kɛ̀nɛk ɓaŋ, nì nɔ̀ŋɔk ɓaŋ kì tɔ̀ ɓɔ, 24 inyǔlɛ̄ kìkìi ŋwɛ̀gŋwɛ̀k à ŋŋwɛ̀k pɛ̂s ŋgiī yada, à ɓàyàk lɛtɛ̀ɛ̀ nì ii ipɛ, halā nyɛ̄n Mǎn mùt à gaɓā hilɔ̄ hyee. 25 Ndi à ǹlama ndugi ɓok sɔn njɔnɔk inyùu ŋgàndàk màm, a cilā kì nì hyày hini. 26 Ndi kìkìì i lēŋa dīlɔ̄ di Noà, halā kì nyɛn i gaɓā dilɔ̄ di Man mùt. 27 Ɓa ɓā jɛ, ɓa nyɔ̂k, ɓa ɓiâk, ɓa tingà maɓīî, lɛtɛ̀ɛ̀ nì yɔ̀kɛl nu Nōà à jùbul ŋkūu, v ǹtìda malep u lɔ̂, u ce ɓɔɓasonā. 28 Ǹlèlèm kìkìì i lēŋa kì dilɔ̄ di Lôt; ɓa ɓā jɛ, ɓa nyɔ̂k, ɓa sɔmbɔ̂k, ɓa nûŋlàk, ɓa ɓɛlɛ̀k, ɓa ɔŋɔ̂k; 29 ndi kɛl Lo᷆t à nyɔdi Sōdòm, nɔ̌p hyèe nì sɔlfà à lǒl ŋgìi, w à ce ɓɔɓasonā. 30 Halā kì nyɛn i gaɓā hilɔ̄ Mǎn mùt à gasɔ̀ɔ̀la. 31 Yɔ̀kɛl ì, nu à gaɓā ŋgìi ndāp, gwɔ̀m gwee bi ɓâk i kède ndāp, à sòhok ɓaŋ ī yɔ̀ŋ gwɔ; halā kì nì nu à gaɓā wɔ̌m, à tèmbek ɓaŋ nì mbus. 32 Ɓìgdana ŋwàa Lo᷆t. 33 Tɔ̀njɛɛ à nsòmbol tɔhɔl nɔ̂m yee à ganīmis yɔ; ndi tɔ̀njɛɛ à ganīmis nɔɔ̀m yee à gatēeda yɔ. 34 Mɛ̀ ŋkàl ɓee lɛ, U û  ɓòòlom iɓaà ɓa gaɓā naāŋ yada, wàda à gayòŋa, nûnhɔgi a yeglɛ. 35 Ɓòdàà iɓaà ɓa gaɓā ɓa ŋkɔ̀k lôŋ, wàda à gayòŋa, nûnhɔgi a yeglɛ. 36 [Ɓòòlom iɓaà ɓa gaɓā wɔ̌m, wàda à gayòŋa, wàda a yeglɛ.] 37 Nì ɓànigîl ɓa ɓat nyɛ lɛ, Hɛɛ, à Ŋwɛt? Nì nyɛ a kal ɓɔ lɛ, Hɛ̌t mìm u n�ŋnɛ, ha nyɛ̄n yàk mìǹyògol mi gakɔ̀dɓana.

Lukàs
18

1 Nì Yesù à kenɛ̄ ɓɔ ŋgèn lɛ ɓa nlama sɔɔhɛ ŋgedà yɔ̀sonā, iɓaɓe waa. 2 Nyɛ ɓɔ lɛ, Ŋ̀keês wàda à ɓa mū ŋ̀kɔ̀ŋ wada, à ɓa kɔ̂n ɓe Nyambɛ wɔ̀ŋi, à ɓida ɓe ni mùt. 3 Yik mudàà i ɓā mū ŋkɔ̀ŋ û; i ɓā ɓenà lɔ̀ i nyɛ̄nī, i kalàk nyɛ lɛ, Ɓàglɛ mɛ̀ hɔp sep ɓehnà ŋɔ̀ɔ̀ wɛ̀m. 4 À nya cēlèk ndugi. Ndi mbūs hālà à pɔt ni nyɛ̄mɛ̀dɛ lɛ, Tɔ̀ lakìi mɛ̀ ŋkɔ̀n ɓe mɛ Nyāmbɛ wɔ̀ŋi, mɛ̀ ɓida ɓe mɛ kì tɔ̀ nì mùt, 5 mɛ̀ mɓàglɛ lɛ yīk mudàà ini hɔ̄p wee sēp, inyǔlɛ̄ i ntèèŋga mɛ̂, i tiga lɛ i wees mɛ nì ndèŋɓɛ̀ yèe màlɔ̀. 6 Nì Ŋwɛ̀t a kal lɛ, Nɔga kì, kìi ŋ̀keês nu ŋgìtɛlɛ̂bsep à mpɔ̄t. 7 Ɓàà Nyambɛ à gakàm ɓe mintɛbɛ̂k ŋwee, mi mī nlōndol nyɛ njǎmùha nì jùu, a teŋɓɛ kì nihbɛ ŋwɔ? 8 Mɛ̀ ŋkàl ɓee lɛ, À gahɔ̄ɔ ɓaāglɛ ɓɔ màhɔp sep. Ndi tɔ̀ halà, i ŋgèdà Mǎn mùt à galǒl, ɓàa à gakɔ̄ba hemlɛ̀ hana hisī?
9 Ɓòt ɓàhɔgi ɓa ɓā hemlɛ̀ lɛ ɓɔmɛ̀dɛ ɓa tee sēp, ɓa yanàk ɓòt ɓàpɛ ɓɔɓasonā, à kennɛ ɓɔ ŋgěn ìni lɛ, 10 Ɓòt iɓaà ɓa ɓɛ̄t mū tēmpɛ̀l i sɔ̄ɔhɛ̀; wàda à ɓa Fàrisày, nuu kî ŋ̀kɔ̀dtâs.
11 Mùt Fàrisày à tɛlɛ̂p, à sɔɔhɛnɛ ŋɛ̄m lɛ, À Nyambɛ̂, mɛ̀ ńyèga wɛ̂, inyǔlɛ̄ mɛ̀ tà ɓe mɛ kìkìi ɓòt ɓàpɛ, ɓòt ɓa ŋgadla, ɓòt ɓa tee ɓē sep, ɓòt ɓa ndêŋg, tɔ̀ kìkìi ŋ̀kɔ̀dtâs
yaga nunu. 12 Mɛ̀ nsōga jɛ ŋgelè iɓaà hi sɔndî; gwɔ̀m gwɔbisonā mɛ̀ ŋkòs mɛ̀ ntī yɔm yada i kède hī jom. 13 Ndi ŋ̀kɔ̀dtâs à tɛlɛp nɔnɔk, à pa ɓē ki tɔ̀ mìs mee i ŋgìi, à hoo mɔɔ tōl, à kal lɛ, À Nyambɛ̂, kɔ̌n mɛ̀ m̀ɓɔ̀ŋɓeba ŋgɔɔ. 14 Mɛ̀ ŋkàl ɓee lɛ, Nunu nyɛn à sǒs ī ndāp yeē ŋ̀kělgà lɛ à tee sēp ìlɔ̀ɔ̀ nuu; inyǔlɛ̄ hi muùt à mɓēdes nyɛmɛ̀dɛ à gasùhlana, nu kì à nsùhus nyɛmɛ̀dɛ à gaɓēdhana.15 Ɓòt ɓa lɔnā yaàk mìŋkeŋee mi ɓɔn i nyɛ̄nī lɛ a tis ŋwɔ̄.Ɓànigîl ɓa tɛ̄hɛ ɓǎŋ hālà, ɓa kaa kōnd ɓɔ. 16 Ndi Yesù à sebēl ɓɔ, à kal lɛ, Ŋwàha ɓɔ̀ɔ̀ŋgɛ ɓàtidigi ɓa lɔɔ̄ mɛ̌nī, nì sòŋa ɓaŋ ɓɔ̄; inyǔlɛ̄ ndòŋ ìni yɔ̌n ànɛ̀ Nyambɛ ī ye yāp.17 Hɔ̀dɔ mɛ̀ nhɔ̄mb ɓee lɛ, tɔ̀njɛɛ à ńyɔ̀ŋ ɓe anɛ̀ Nyambɛ kìkìi mààŋgɛ ǹtidigi, à gajòp ɓe mû.18 Ŋ̀ànɛ̀ wàda à ɓat nyɛ lɛ, À lɔŋgɛ Māleèt, mɛ ɓɔŋ lā lɛ ndi mɛ kodōl nìŋ ɓɔgā? 19 Yesù à kal nyɛ lɛ, Ù nsèblɛnɛ ki mɛ lɔ̄ŋgɛɛ̀? Mùt nyɛkǐnyɛ̄ à tà ɓe lɔŋgɛ̂, hàndugi Nyambɛ nyɛ̄tāma. 20 Ù ńyī matìŋ lɛ, Ù kɛ̀nɛk ɓaŋ ndèŋg, Ù nɔlɔk ɓaŋ mùt, Ù nibik ɓâŋ, Ù tɛlɓak ɓaŋ mbògi bìtɛmbɛɛ, Ù tinâk ìsɔŋ ɓɔ nyùŋ lipem. y 21 Nì nyɛ à kal nyɛ lɛ, Mɛ̀ bitēeda màm mana mɔmasonā ìlɔ̀ yaga mɛ mààŋgɛ.22 Yesù à nɔk ɓǎŋ hālà, à kal nyɛ lɛ, Jàm jada jɔn li ŋgi yiī wɛ̀; kɛ̀ nùŋul gwɔ̀m gwɔbisonā ù gwèe, u kebēl dìyɛyɛ̀bà, halā nyɛ̄n ù gaɓāna lisòò li ŋkùs i ŋgìi; ndi u lɔɔ̄, u nɔŋ mɛ̀. 23 À nɔk ɓǎŋ màm mana, à kɔn ndudù ŋgàndàk, inyǔlɛ̄ à ɓa ŋ̀gwàŋ kîyaga. 24 Nì Yesù à nun nyɛ, à kal lɛ, I ye lā ɓaèdga ni ɓòt ɓa gweē ŋgàndàk ŋ̀kùs i jòp i ànɛ̀ Nyambɛ̂!25 Inyǔlɛ̄ i ye tɔ̀mba ni kàmêl i sɔ̀ɔ̀mà litūba li ndɔndɔ̀k, ìlɔ̀ɔ̀ lɛ ŋ̀gwàŋ mût u jop ànɛ̀ Nyambɛ̂. 26 Ɓòt ɓa ɓā nɔ̄k hālà, ɓa kal lɛ, Ǹjɛɛ ni à yè lɛ à tɔhlànà? 27 Nì nyɛ à kal lɛ, Màm ɓòt ɓa nlà ɓe ɓɔ̂ŋ, Nyambɛ à nlà ɓɔŋ mɔ. 28 Nì Petrò à kal lɛ, Nǔnkì, dì biyēk maàm mes, dì nɔŋ wɛɛ̀. 29 Nì nyɛ à kal ɓɔ lɛ, Hɔ̀dɔ mɛ̀ nhɔ̄mb ɓee lɛ, mùt nyɛkǐnyɛ̄ nu à ǹyek ndap, tɔ̀ ŋwàa, tɔ̀ lògnyaŋ ɓoòlom, tɔ̀ ɓàgwâl, tɔ̀ ɓɔ̌n, inyùu ànɛ̀ Nyambɛ̂, 30 nyɛn à gakòs ŋgandàk ìlɔ̀ɔ̀ ha ŋgèdà ìni, nì ŋgèdà ì nlɔ̀, nìŋ ɓɔgā.Yesù à mpɔ̄t binděē inyùu nyɛ̀mb yeē ŋgèlè ì ǹyonos iaâ 31 Nì nyɛ à yɔŋ jom nì iɓaà i nyɛ̄nī, à kal ɓɔ lɛ, Dì mɓɛ̄t i Yèrusàlɛ̀m, màm mɔmasonā ma ye ǹtǐlɓàgà nì ɓàpodôl inyùu Mǎn mùt ma gayɔ̄n. 32 Inyǔlɛ̄ à gatīna i mɔ̀ɔ̀ ma bilɔ̀ŋ bìpɛ, ɓa ndɛglɛ nyɛ̄, ɓa weha nyɛ̄ nyùu, ɓa colɛ nyɛ̄ màtay; 33 ɓa gaɓēp nyɛ dìsòò, ɓa nɔl nyɛ̄, kɛl ì ǹyonos iaâ à gatùgɛ. 34 Ndi ɓa tībil ɓē yi jaàm jɔkǐjɔ̄ mu màm mâ, lìpodol li ɓā li solī ɓɔ̄, ɓa ɓā yi ɓē ki tɔ̀ màm ma pōda.Mùt ndim à ǹtɛhnà, nu à ɓa yagàl i pāŋ njɛ̌l ɓɛ̀bɛ̀ɛ̀ nì Yèrikò 35 Kìi à ŋ̀kahal pām ɓɛbɛ̀ɛ̀ nì Yèrikò, mùt ndim wadā à ɓa à yìi ī pāŋ njɛ̀l, à yàglàk; 36 à nogda ɓǎŋ lìmùt li ntāgɓɛ̀, à ɓat lɛ ki iì. 37 Ɓa kal nyɛ lɛ, Yesù mùt Nǎsàrèt nyɛn à ntāgɓɛ̀. 38 Nì nyɛ à lɔnd, à kal lɛ, À Yesù, Mǎn Dāvìd, kɔ̌n mɛ̀ ŋgɔɔ! 39 Ɓòt ɓa ɓā ɓoòk bisū ɓa kond nyɛ lɛ a mɔm ŋwɛ̀ɛ; ndi à lɔnd ŋgandàk ìlɔ̀ɔ̀ ha lɛ̄, À wɛ Mǎn Dāvìd, kɔ̌n mɛ̀ ŋgɔɔ! 40 Nì Yesù à tɛlɛ̂p, à kal ɓɔ lɛ ɓa lɔnā nyɛ̄ nyɛ̄. Kìi à ŋ̀kogɛ ɓɛbɛ̀ɛ̀, à ɓat nyɛ lɛ, 41 Ù nsòmbol lɛ mɛ ɓɔŋ lā wɛɛ̀? À kal lɛ, À Ŋwɛt, lɛ mɛ tɛhna! 42 Nì Yesù à kal lɛ, Tɛhnaga; hemlɛ̀ yɔŋ i ntɔhɔl wɛ̂. 43 Bitēebīloŋi à tɛhnà, à nɔŋ nyɛ, à tinâk Nyambɛ lìpem; ɓòt ɓɔɓasonā ɓa tɛ̄hɛ halà, ɓa ɓeges Nyambɛ̂.
	

Lukàs	
19

1 Nì nyɛ à jop Yèrikò, à kahal tāgɓɛ muù. 2 Mùt wàda jòy jee lɛ Sàkeò, à ɓa ŋ̀kɔ̀dtâs nûŋkɛŋi, ŋ̀gwàŋ mût, 3 à ɓa sombòl tɛhɛ njɛɛ à yè Yesù, ndi à làa ɓē inyùu lìmùt, inyǔlɛ̄ à ɓa hìkidgà. 4 Nì nyɛ à ɓok ŋgwee bisū, à ɓɛt ɛ̄ sikòmôr lɛ ndi a tɛhɛ nyɛ̄; inyǔlɛ̄ ha nyɛ̄n à ɓa tagɓɛ̀nɛ̀. 5 Yesù à pam ɓǎŋ hā hɔ̀ma nû, à pa mīs, à kal nyɛ lɛ, À Sakēò, hɔɔ sòs; inyǔlɛ̄ mɛ̀ ǹlama yen lɛɛ̄n i ndāp yɔɔ̀ŋ.
6 Nì Sàkeò à hɔɔ sôs, à yɔŋ nyɛ nì màsee. 7 Ɓa tɛ̄hɛ ɓǎŋ hālà, ɓɔɓasonā ɓa kaa hùŋɓɛ̀, ɓa kal lɛ, À ǹjop i yèn yak m̀ɓɔ̀ŋɓeba. 8 Nì Sàkeò à tɛlɛ̂p, à kal Ŋwɛt lɛ, À Ŋwɛt, nǔnkì, mɛ̀ ntī diyɛyɛ̀bà pɛ̀s yada i kède ŋ̀kùs wɛ̂m; iɓālɛ̄ mɛ̀ biyɔ̀ŋ mût yɔ̀m ni màlògâ, mɛ̀ ntìmbhɛ nyɛ bīnaà. 9 Nì Yesù à kal nyɛ lɛ, Tɔhi ī njoōp munu ndāp ìni lɛ̂n, inyǔlɛ̄ yàk nyɛ à yè mǎn Àbràhâm. 10 Inyǔlɛ̄ Mǎn mùt à bilɔ̀ i yēŋ nì tɔhɔ̂l ɓànimlaga.Ŋgèn inyùu jòm li mbogôl drǎgmà 11 Ɓa ɓā nɔk ɓǎŋ màm mana, Yesù à kondɛ̄ ki ŋgèn inyǔlɛ̄ à ɓa ɓɛ̀bɛ̀ɛ̀ nì Yèrusàlɛ̀m, nì inyǔlɛ̄ ɓa ɓā hɔŋɔɔ̀l lɛ ànɛ̀ Nyambɛ ī gweē yāga ni mɔ̀ɔ. 12 Jɔn à kèlel lɛ, Ǹlom mùt wàda à kɛ̀ɛ lɔ̀ŋ nɔnɔk lɛ nyɛmɛ̀dɛ a yɔŋ ànɛ̀, a temb kì.13 À sebēl jom jee li miŋkɔ̀l, à ti ŋwɔ jòm li mbogôl drǎgmà, à kal ŋwɔ lɛ, Nùŋlana lɛtɛ̀ɛ̀ mɛ̀ lɔ̂. 14 Ndi ɓòt ɓa lɔ̂ŋ yee ɓa ɓā ɔɔ̀ nyɛ, ɓa yik ɔm ɓòt i kàl lɛ, Dì nsòmbol
ɓe lɛ mùt nunu a anɛ̄ ɓěs. 15 À těmb ɓǎŋ, à ma māāl yɔɔ̄ŋ anɛ̀, à kal lɛ ɓa sebēl mìŋkɔ̀l à ti mɔ̀ni lɛ a yi jàm mi ŋkos i nyùŋga. 16 Nì u bisu u lɔ̂, u kal lɛ, À Ŋwɛt, mbogôl yɔ̌ŋ drǎgmà ì m̀ɓahal jom li mbogôl dragmà. 17 Nì nyɛ à kal nyɛ lɛ, Ŋ̀ŋ̂, à lɔŋgɛ ŋkɔ̀l, lakìi ù ɓak maliga i kède ndèk mâm, àngɛ jòm li miŋkɔ̀ŋ. 18 Yàk u ū ńyonos maà u lɔ̂, u kal lɛ, À Ŋwɛt, mbogôl yɔ̌ŋ drǎgmà ì m̀ɓahal mbogôl dragmà itân. 19 Nì nyɛ à kal ki wɔ̄ lɛ, Yàk wɛ̀ ɓa ī ŋgìi mìŋkɔ̀ŋ mintân. 20 Nì u ǹhɔgi u lɔ̂, u kal lɛ, À ŋwɛt, nǔnkì, mbogôl yɔ̌ŋ drǎgmà ìni, mɛ̀ bitēeda yɔ ī wāŋsì; 21 inyǔlɛ̄
mɛ̀ ɓe kɔ̂n wɛ̀ wɔ̀ŋi, lakìi ù yè ǹlɛ̀dɛk mût, ù mɓāda yɔm ù m̀ɓii ɓēe, ù ɓùmblàk kì yɔ̌m ù ǹsal ɓēe. 22 À kal nyɛ lɛ, Wɛ̀ ŋkɔ̀l m̀ɓɛ unu; mɛ̀ mpēmhɛnɛ wɛ mbàgi kǐŋgèdà bìɓàŋga gwɔŋ. Ù ɓe yi lɛ̄ mɛ̀ yè ǹlɛ̀dɛk mût, mɛ̀ mɓāda yɔm mɛ̀ m̀ɓii ɓēe, mɛ̀ ɓùmblàk yɔ̌m mɛ̀ ǹsal ɓēe; 23 inyǔkī ni ù bitīnɛ ɓe mɔnī ŋwɛɛ̀m i ɓa᷆ŋg lɛ malòl mɛ̂m mɛ yɔŋ ŋwɔ̄ lòŋnì yèŋɛ̀? 24 À kal ki ɓòt ɓa ɓā ɓa tee hā lɛ̄, Yɔ̀ŋa nyɛ̄ mbōgoòl dragmà, ni ti yɔ̄ mùt à gwèe jòm li mbogôl dragmà. 25 Nì ɓɔ ɓa kal nyɛ lɛ, À ŋwɛt, ŋgɔ à gwèe jòm li mbogôl dragmà. 26 Mɛ̀ ŋkàl ɓee lɛ, Hi mût à gwèe i gatīna nyɛ; ndi nu à gwèe ɓēe, yàk i à gwèe i gayòŋa. 27 Inyùu ɓaɔ̀ɔ̀ ɓɛ̂m ɓana, ɓa ɓā bisòmbol ɓe lɛ mɛ anɛ̄ ɓɔ̄, lɔ̀nana ɓɔ̄ hana, ni nɔl ɓɔ̄ bisū gwɛɛ̀m.28 À pɔt ɓǎŋ hālà, à kɛ bīsū, à kahal ɓɛ̄t Yèrusàlɛ̀m. 29 I lēŋa lɛ̄, kìi à m̀pam ɓɛbɛ̀ɛ̀ nì Bètfagè nì Bètanìà, nyɔ̀ɔ hīkòa hi nsèblana Olīvè, à ɔm ɓanigîl iɓaà, 30 à kal lɛ, Ɓèe kɛ̀na mbāy ì yè ɓèè mbɔ̀mbɔ̂m; kìi nì njòp mû, nì gakɔ̄ba man jàgâs à tìŋi, mùt à ǹyenàk ɓe nyɛ ŋgìi; tìŋlana nyɛ̄, ni lɔnā nyɛ̄. 31 Iɓālɛ̄ mùt à m̀ɓat ɓee lɛ, Inyǔkī nì ntìŋil nyɛ? Nì gakàl lɛ, Ŋwɛ̌t à nsòmbol nyɛ. 32 Ɓa à ɔm ɓa kɛ̂, ɓa kɔba yaga kìkìi à kǎl ɓɔ̄. 33 Ɓa ɓā tiŋìl ɓǎŋ mǎn jàgâs, ɓɛ̀t ɓa ɓat ɓɔ lɛ, Nì ntìŋlɛnɛ ki man jàgâs? 34 Nì ɓɔ ɓa kal lɛ, Ŋwɛ̌t à nsòmbol nyɛ. 35 Nì ɓɔ ɓa kɛnā nyɛ yak Yēsù; ɓa lɛŋ mbɔt yap i ŋgìi mǎn jàgâs, ɓa y�s Yesù i ŋgìì yeè. 36 À ɓa kɛ ɓǎŋ, ɓòt ɓa tɛk mbɔt yap njɛ̀l. 37 Kìi à ŋ̀kogɛ ɓɛbɛ̀ɛ̀ nì Yèrusàlɛ̀m, masòhòk ma hikòa Olīvè, lìmùt li ɓanigîl jɔlisonā li kahal sēe, li ɓeges Nyambɛ nì kiŋ kɛ̄ŋi inyùu mìmpemba mi mâm ŋwɔminsonā ɓa tɛ̄hɛ; 38 ɓa kal lɛ, Kiŋɛ ì nlòl i jòy li Ŋwɛt i ɓa ǹsǎyɓàk; ǹsàŋ i ŋgìi, nì lìpem i ŋgìŋgiì. z 39 Nì Fàrisày hɔgi i kède lìmùt i kal nyɛ lɛ, À Lêt, kond ɓànigîl ɓɔŋ! 40 À tîmbhɛ̀, à kal ɓɔ lɛ, Mɛ̀ ŋkàl ɓee lɛ iɓālɛ̄ ɓana ɓa mmɔm ŋwɛɛ̄, ŋgɔ̀k i gakāhal lɔnd.41 Kìi à ŋ̀kogɛ ɓɛbɛ̀ɛ̀, à tɛhɛ ŋkɔ̀ŋ, à ɛɛ̄ inyùù yeè, 42 à kal lɛ, Ɓalɛ ɓɔ ndi wɛ̀mɛ̀dɛmɛdɛ ù yik mâm ma ye ī kède ǹsàŋ lɛ̌n ìni! Ndi hanânɔ ma solī mìs mɔŋ. 43 Inyǔlɛ̄ dìlɔ di galòl wɛ̂, i ŋgèdà ɓàɔ̀ɔ̀ ɓɔŋ ɓa gakēŋa wɛ nì lìpènd, ɓa y�bnɛ wɛ̀ nì bìpɛ̀s gwɔbisonā; 44 ɓa gayɛ̀ghɛ wɛ lòŋnì ɓɔ̀n ɓɔŋ mukède; ɓa gayēk ɓe ŋgɔɔ̀k yàda ì kèhi ŋgìi ìpɛ; inyǔlɛ̄ ù biyī ɓe ŋgedà yɔ̌ŋ màyuugà.
45 Nì Yesù à jop tēmpɛ̀l, à kahal lùhul ɓa ɓā ɓā nuŋùl ni ɓa ɓā ɓā sɔmb, 46 à kàlàk ɓɔ lɛ, I ye ǹtǐlɓàgà lɛ, Ndap yɛ̂m ì gaɓā ndap màsɔɔhɛ̀; a ndi ɓèe nì ǹy�lha yɔ hōk ɓoòt ɓa ŋgadla.
47 À ɓa niigà hi kɛl i tēmpɛ̀l. Bìprǐsì bìkɛŋi nì ɓàyimbēn  nì ɓàlom ɓa ɓôt ɓa lɔ̂ŋ ɓa ɓā yeŋ njɛ̀l i nɔ̄l nyɛ̄; 48 ndi ɓa la ɓē yi kìkìì ɓa ɓɔ̂ŋ, inyǔlɛ̄ ɓòt ɓɔɓasonā ɓa kwɔ̀ɔ yāga lihɔ̀lgɛ̀, ɓa ɛmblɛ̀gɛ̀ nyɛ.


Lukàs	
20

1 I lēŋa lɛ̄ kɛl yadā à ɓa niigà ɓòt i tēmpɛ̀l, à aŋlàk Mìŋaŋ Mìnlam, bìprǐsì bìkɛŋi nì ɓàyimbēn nì mìmaŋ mi ɓôt ɓa lɔ nyɛ̄nī 2 nì ɓɔ ɓa kal nyɛ lɛ, Kǎl ɓès inyùu ìmbɛ ŋgûy ù mɓòŋol màm mana? Tɔ̀lɛ ǹjɛɛ à bitī wɛ ŋgùy ìni? 3 À t�mbhɛ ɓɔ lɛ, Yàk mɛ̀ mɛ̀ mɓàt ɓee ɓàŋga yada; kàla mɛ̀: 4 Lìsòblɛ̀ li Yohānɛ̀s li bilòl i ŋgìi, tɔ̀ nì ɓòt? 5 Nì ɓɔ ɓa kalna lɛ, Iɓālɛ̄ dì ŋ̀kal lɛ, Li bilòl i ŋgìi; à ŋkàl lɛ, Inyǔkī ni nì bihēmlɛnɛ ɓe nyɛ? 6 Ndi iɓālɛ̄ dì ŋ̀kal lɛ, Nì ɓòt; ɓòt ɓɔɓasonā ɓa gaōm ɓes ŋgɔ̀k; inyǔlɛ̄ ɓa nhēmlɛ lɛ Yòhanɛ̀s à ɓeè m̀podôl. 7 Nì ɓɔ ɓa t�mbhɛ lɛ ɓa ńyī ɓe hɛ̀t li bilòl. 8 Nì Yesù à kal ɓɔ lɛ, Wɛ̀ɛ tɔ̀ mɛ̀ mɛ̀ ŋkàl ɓe mɛ ɓèè inyùu ìmbɛ ŋgûy mɛ̀ mɓòŋol màm mana.9 Nì nyɛ à kaa kènɛ ɓôt ŋgěn ìni lɛ, Mùt wàda à ɓɛ̌l wɔ̀m u miŋkòò mi wây, à nidīs wɔ ɓàgwɛ̀lǹsɔn, à kɛ lɔ᷆ŋ ipɛ inyùu ǹtàndaa ŋgedà. 10 I ŋgèdà màtam à ɔm ŋkɔ̀l yak ɓàsalwɔ̀m lɛ ɓa ti wɔ̄ màtam ma wɔm u miŋkòò mi wây; ndi ɓàsalwɔ̀m ɓa ɓep wɔ, ɓa huuha wɔ ǹsɔ. 11 Nì nyɛ à ɔm ŋkɔ̀l umpɛ, ɓa ɓep yâk wɔ, ɓa teŋga wɔ kiìyaga, ɓa huuha wɔ ǹsɔ. 12 Nì nyɛ a ɔm ki ū ū ńyonos miaâ, yàk wɔ ɓa ɓabaà, ɓa luhùl. 13 Ŋwɛt wɔm u miŋkòò mi wây à kal lɛ, Mɛ̀ mɓɔ̀ŋ laa? Mɛ̀ gaɔ̄m man wɛ̀m nu gwēhaà; ɓɛ̂bhâ ɓa tɛ̄hɛ ɓaāŋ nyɛ̄, ɓa gaɓāŋ nyɛ. 14 Ndi ɓàsalwɔ̀m ɓa tɛhɛ nyɛ, ɓa kalna lɛ, Ŋ̀kàdɓum nunu; lɔ̀ga, di nɔl nyɛ̄, ɓum i ɓa yēs! 15 Nì ɓɔ ɓa lɛŋ nyɛ mbūs wɔ̀m u miŋkòò mi wây, ɓa nɔl nyɛ. Ŋwɛ̀t wɔm u miŋkòò mi wây à gaɓɔ̀ŋ la ni ɓɔ̄?16 À galɔ̀, a ce ɓàsalwɔ̀m ɓana, a ti ɓòt ɓàpɛ wɔ̀m u miŋkòò mi wây.Ɓa nɔ̄k ɓǎŋ hālà, ɓa kal lɛ, Ɓààloŋɛ! 17 Yesù à nun ɓɔ, à kal lɛ,Halā kìì i ye ǹtǐlɓàgà wɛ̀ɛ lāa, lɛ Ŋgɔ̀k ɓàɔŋ ɓa bicèl,Yɔ̌n ì biyìla ŋgɔ̂k lìkas?18 Hi mût à ŋkwɔ̀ i ŋgìi ŋgɔ̀k ì à gaɓūgi ŋgeŋ ŋgēŋ; nu kì ì gakwěl ì ganyàgat nyɛ, a ŋwamɓa kìkìi lìpùm li bitèk.19 Nì ɓàyimbēn nì bìprǐsì bìkɛŋi ɓa yeŋ njɛl i hā nyɛ̄ mɔ̀ɔ ha ŋgɛ̄ŋ ì, ndi ɓa ɓā kɔɔ̀n ɓòt wɔ̀ŋi; inyǔlɛ̄ ɓa yī lɛ̄ ɓɔn à ŋ̀kennɛ̄ ŋgěn ì. 20 Nì ɓɔ ɓa kaa hɛ̀s nyɛ, ɓa ɔm ɓôt ɓa mbɛp, ɓa ɓɔŋɔ̀k wɛ̌ŋgɔ̀ŋlɛ ɓòt ɓa tee sēp, lɛ ɓa ɓel nyɛ̄ nyɔ̀, lɛ ndi ɓa kɛnā nyɛ̄ bisū bi anɛ̀ nì bi ŋgûy ŋgɔmîn. 21 Ɓa ɓat nyɛ lɛ, À Lêt, dì ńyī lɛ ù mpɔ̄t nì niigà kà tee, ù nnùnul ɓe ɓôt bitēe bi mis, ndi ù nnīiga njɛɛ̄l Nyāmbɛ nì màliga.
22 Ɓàà i ye ɓès kundɛ̀ i tī Kāysà tâs, tɔ̀ hɛni? 23 Nì Yesù à tɛhɛ likɛŋgɛ jap, à kal ɓɔ lɛ, Nì nnɔ̀ɔ̀dɛnɛ ki mɛ̂? 24 Ebnana mɛ̀ dènarīò. Òŋgɓà yɛn ini, jòy jɛn ki līni? Ɓɔ nyɛ lɛ, Kaysà. 25 À kal ɓɔ lɛ, Tina nī Kaysà gwɔ̀m bi Kaysà, Nyambɛ kì gwɔ̀m bi Nyambɛ̂. 26 Ndi ɓa làa ɓē peē bipōdol bi bīsū bi ɓoòt; ɓa hɛl inyùu ndìmbhɛ̀ yèe, ɓa mɔm ŋwɛɛ̀.
27 Sàdukày hɔgi, ɓɛ̀t ɓa ŋkàl lɛ lìtùgɛ̀ li ta ɓēe, ɓa lɔ nyɛ̄nī, ɓa ɓat nyɛ lɛ, 28 À Lêt, Mosè à tìlna ɓès lɛ, Iɓālɛ̄ mùt manyâŋ à ŋ̀wɔ, à yek ŋwaa ŋgì mǎn, mànyaŋ a yɔɔ̄ŋ yīk yee, a toohɛnɛ nyɛ̄ ɓūm. 29 Lìnyàŋ lisâmbɔk li ɓā; nu bìsu à ɓii ŋwaa, à wɔ, à yek ɓe man; 30 yàk nu à ǹyonos iɓaà à yɔŋ yik kikìi ŋwàa, ndi mùùnlom à wɔ ŋgì mǎn; 31 ndi nu à ǹyonos ɓaâ à yɔŋ yɔ; ɓɔ ɓasâmbɔk ǹlèlèm halà, ɓa wɔ, ɓa yek ɓe ɓɔn. 32 I mbūs hālà yàk mùdàà nu à yik wɔ.33 Bitùgnɛ à gaɓā ŋwaa wɛɛ̄n i kède yâp? Inyǔlɛ̄ ɓɔ ɓasâmbɔk ɓa ɓā ɓa gweē nyɛ̄ kìi ŋwàa. 34 Nì Yesù à kal ɓɔ lɛ, Ɓɔ̀n ɓa hisī hini ɓa mɓīî, ɓa tingà kì maɓīî; 35 ndi ɓa ɓā ŋeŋa lɛ ɓa kolī i pām hyày hî, nì lìtùgɛ̀ i kède ɓàwɔga, ɓa mɓīi ɓēe, tɔ̀ tina māɓīî; 36 inyǔlɛ̄ ɓa ta hā ɓe lɛ ɓa wɔ; inyǔlɛ̄ ɓɔ nì aŋgɛ̀l ɓa kolī; ɓa ye kì ɓɔ̀n ɓa Nyambɛ̂, lakìì ɓa ye ɓɔ̀n ɓa litùgɛ̀. 37 Ndi lɛ ɓàwɔga ɓa ntùglànà, yàk Mosè à ùnda, hɔ̀ma i mpōda inyùu Lìɓuy, ŋgèdà à nsèbel Ŋwɛt lɛ Nyambɛ nū Àbràhâm, Nyambɛ nū Īsàk, nì Nyambɛ nū Yākòb. d 38 Nyambɛ à tà ɓe Nyambɛ nū ɓàwɔga; ndik nū ɓāyomi; inyǔlɛ̄ ɓɔɓasonā ɓa nnìŋil inyùù yeè.39 Nì ɓàyimbēn ɓàhɔgi ɓa tîmbhɛ̀, ɓa kal lɛ, À Lêt, ù m̀pɔt lɔŋgɛ̂. 40 Ɓa kāndal hā ɓe nyuu i ɓàt nyɛ jàm.
41 Nì nyɛ à kal ɓɔ lɛ, Lɛlaa ɓa ŋkàl lɛ Krǐstò à yè mǎn Dāvìd? 42 Inyǔlɛ̄ Davìd nyɛmɛ̀dɛ à pɔt ī kààt Cèmbi lɛ, Ŋwɛ̌t à bikàl Ŋwɛt wɛ̂m lɛ:Yěn wɔ̀ɔ̀ wɛ̂m waalōm,
43 Lɛtɛ̀ɛ̀ mɛ̀ y� lha ɓaɓala ɓɔ̄ŋ kèhnɛ makòò mɔŋ? 44 Davìd à sèblàk nyɛ lɛ, Ŋwɛ̌t, lɛla ni à yè nyɛ mǎn 45 Nì nyɛ à kal ɓanigiìl ɓee, ɓòt ɓɔɓasonā ɓa ɛmblɛ̀gɛ̀ lɛ, 46 Nì yihgɛ̀ inyùu ɓàyimbēn, ɓa ɓā ŋgwēs hyomna mintìŋgìl mi mbɔt; nì màyègà biɓòm, nì bìyèènɛ bi bisu mandāp ma mitìn, nì ɓàhɔ̀ma ɓa bisu maŋgànd; 47 ɓɔn ɓa ŋkādal mandap ma biyik, ɓa nômhàk màsɔɔhɛ̀ ma ŋgâlɓà; ɓana ɓɔn ɓa gakòs mbagī nōgoòs ì ǹlôhà.
	

Lukàs	
21


1 Nì nyɛ à pa mīs, à tɛhɛ miŋgwàŋ mi ɓôt, kìì mi nhā makèblà map ŋkūu makèblà. 2 Nì nyɛ à tɛhɛ hiyɛyɛ̀bà hi yik mudàà hyada hi nhā disǐnàgà di mɔnī diɓaà. 3 Nì nyɛ
à kal lɛ, Hɔ̀dɔ mɛ̀ nhɔ̄mb ɓee lɛ, hiyɛ̄yɛ̀bà hi yik mudàà hini hi nha ìlɔ̀ɔ̀ ɓɔɓasonā; 4 inyǔlɛ̄ ɓana ɓɔɓasonā, mu līŋgwàŋ jap, ɓa hāk jogà li mbugà yap mu mākèblà inyùu Nyāmbɛɛ̀; ndi nyɛ, mu līyɛ̄p jee, à ǹha gwɔm bi nɔ̂m yee gwɔbisonā à ɓak à gwèe.5 I ŋgèdà ɓòt ɓàhɔgi ɓa ɓā kelèl inyùu tēmpɛ̀l, lɛlaa ɓa ɛ̌ŋg yɔ̀ nì bìlɔŋgɛ bī ŋgɔɔ̀k nì màkèblà, Yesù à kal lɛ,6 Gwɔ̀m bini nì ntɛ̄hɛɛ̀, dìlɔ di galɔ̀ lɛ tɔ̀ ŋgɔ̀k yàda ì gayēglɛ ɓe ì kèhi ŋgìi ìpɛ hana, lɛ ɓa nyùgɛ ɓe yɔ hīsī.7 Nì ɓɔ ɓa ɓat nyɛ lɛ, À Lêt, màm mana ma gaɓānɛ ŋgèdà ìmbɛɛ? Ki i gaɓā yiīmbnɛ lɛ màm mana ma ŋkaa lɔ̀? 8 Nì nyɛ à kal ɓɔ lɛ, Nì yihgɛ̀ lɛ mùt à yùmus ɓaŋ ɓèe; inyǔlɛ̄ ŋgàndàk ì galɔ̀ i jòy jɛ̂m, i kal lɛ, Mɛ̀ yè nyɛ; nì lɛ Ŋgèdà ì gwèe nì mɔ̀ɔ; nì nɔ̀ŋɔk ɓaŋ ɓɔ̄. 9 Ŋgèdà nì ganɔ̄k inyùu gwèt nì inyùu màsànda, halā à soha ɓaŋ ɓèè miŋɛm; inyǔlɛ̄ màm mana ma nlama ɓok gwelà, ndi hà lìsuk ndugi ɓe li bītēebīloŋi.10 Halā nyɛ̄n à kǎl ɓɔ̄ lɛ, Lɔ̀ŋ i ganyàŋgɓɛnɛ lɔ̂ŋ; ànɛ̀ kì i kɔlɓa ànɛ̀; f 11 nyɛ̀ŋg disi kɛŋi i gaɓā, nì njàl kɛŋi nì dìmàla ɓahɔ̀ma ɓàhɔ̀ma; màm ma ŋkònha wɔŋi nì bìyìmbnɛ bìkɛŋi bi nlòl i ŋgìì bi gaɓā.12 Ndi ìlɔ̀lɛ màm mana mɔmasonā ma mɓòŋà, ɓa gahā ndugi ɓee mɔ̀ɔ, ɓa teŋga ɓèe, ɓa kɛnā ɓèè mandāp ma mitìn nì i mɔ̀k; ɓa kɛnā kì ɓèè bisū bi bikiŋɛɛ̀ nì ɓaŋgɔmîn inyùu jòy jɛ̂m. 13 Màm mana ma gaɓā ɓee mbògi. 14 Jɔn mèlhana mīŋɛ̄m minaàn lɛ nì ɓòk ndugi ɓaŋ hɛ̀k pêk kìkìi nì gatìmbhɛ; 15 inyǔlɛ̄ mɛ̀ gatī ɓee nyɔ̀ u ye lɛ̄ ɓàɔ̀ɔ̀ ɓanân ɓɔɓasonā ɓa galà ɓe kɔ̂lɓà tɔ̀ tìmbhɛ̀, nì pèk. 16 Nì gatīna i mɔ̀ɔ̀ ma ɓôt nì ɓàgwâl ɓanân, nì lògnyûŋ, nì màhàà, nì màwanda; ɓa ganōlha ɓee ɓàhɔgi. 17 Ɓòt ɓɔɓasonā ɓa gaɔ̀ɔ̀ ɓee inyùu jòy jɛ̂m. 18 Ndi hyòŋ hi ŋɔ nân hyɔkǐhyɔ̄ hi ganīmil ɓee. 19 Inyùu hōnɓà nân nì gatɔ̄hɔl nɔɔ̀m nân.20 I ŋgèdà nì ǹtɛhɛ Yerūsàlɛ̀m ŋ̀kǐŋàgà nì mìntoŋ mi gwêt, yina lɛ̄ ciba yēe i gweē nì mɔ̀ɔ. 21 Hanyɛ̄n ɓa ɓā ye ī Yùdeà ɓa kɛnɛ̄k ŋ̀gwee dikòa; ɓa ɓā ye ī kède yeē ɓa pam; ɓa kì ɓa ye bīkāy ɓa jòbok ɓaŋ mù! 22 Inyǔlɛ̄ dìlɔ di mapùnà dî, lɛ màm mɔmasonā ma ye ǹtǐlɓàgà ma yɔn. 23 Ŋgɔɔ nì ɓòdàà ɓa mem nì ɓa ɓā nnyūŋus ɓɔn mu dīlɔ̄ diì! Inyǔlɛ̄ ndèèŋgà kɛŋi ì gaɓā hana hisī, nì hìun i ŋgìi ɓòt ɓana.24 Ɓa gakwɔ̀ inyùu màlɔ̀ ma pansɔ̀ŋ, ɓa gakɛ̀na ki ɓɔ̄ miŋkōm bilɔ̀ŋ gwɔbisonā; bìlɔ̀ŋ bìpɛ bi gakīdɓɛ Yerūsàlɛ̀m, lɛtɛ̀ɛ̀ ŋgèdà bìlɔ̀ŋ bìpɛ ì yɔ̂n.25 Bìyìmbnɛ bi gaɓā i jɔ̌p, nì soŋ, nì còdot; ndùdù ì gaɓā ki hāna hisī i kède bìlɔ̀ŋ, bi yi ɓe kii bi nlɛ̄ŋ inyùu mbìmbà lɔ̀m nì màŋgudga; 26 ɓòt ɓa gakwɔ̀ lisè inyùu wɔ̀ŋi nì inyùu mbìgdà màm ma galɔ̀ ŋkɔ̀ŋ hisi; inyǔlɛ̄ màpemba ma ŋgiī ma ganyìŋghana. 27 Hanyɛ̄n ɓa gatɛ̄hɛ Man mùt à nlòl i ɔ̀ndg nì lìpemba nì lìpem lìkɛŋi. 28 I ŋgèdà màm mana ma mɓòdol ɓoŋà, nùna ŋgìi, ni paā mìŋɔ minân; inyǔlɛ̄ kɔ̀blà nân i ŋkahal sɛ̀ɛ̀ŋgɛ̀.29 Nì nyɛ à kenɛ̄ ɓɔ ŋgèn lɛ, Ɓèŋgnana ɛ̄ faygè, nì bìɛ gwɔbisonā; 30 ŋgèdà bi ŋkaa tɔ̄ɔ, nì ntɛ̄hɛ halà, nì yîk ɓèèɓɔmɛ̀dɛ lɛ sèp i ye ɓɛ̀bɛ̀ɛ̀. 31 Halā kì nyɛn yàk ɓèe, kìi nì ntɛ̄hɛ màm mana ma ŋkaa ɓoŋà, yina lɛ̄ ànɛ̀ Nyambɛ ī ye ɓɛ̀bɛ̀ɛ̀. 32 Hɔ̀dɔ mɛ̀ nhɔ̄mb ɓee lɛ, hyày hini hi gatāgɓɛ ɓee, màm mana mɔmasonā ŋgì ɓòŋà. 33 Ŋgìi ì gatāgɓɛ nì hìsi, ndi bìɓàŋga gwɛ̂m bi gatāgɓɛ ɓee. 34 Nì yihgɛ̀ nì ɓèèɓɔmɛ̀dɛ, mìŋɛm mi tiga lɛ mi et ɓee nì kwɔ ī jùù li jɛ nì lìhyua, nì ndùŋa nìŋ ini, ndi kɛl ì ì puhɛ ɓee kìkìi kèdi; 35 inyǔlɛ̄ halā nyɛ̄n ì galòl ɓɔɓasonā ɓa ńyèn hana hisī hyɔsonā. 36 Yèna nī peè, nì yɛ̀mhɛ̀gɛ̀ ŋgèdà yɔ̀sonā, lɛ ndi ni laā lèbna lɛ nì hèli ī pɛ̄y màm mana mɔmasonā ma gaɓòŋa, ni tɛlɛp kì bisū bi Man mùt. 37 À ɓa niigà hi kɛl mu tēmpɛ̀l, ndi hi u à ɓa kɛ̂, à lalâk hikòa Olīvè. 38 Ɓòt ɓɔɓasonā ɓa ɓā pulɛ kɛ̀ kɛ̂glà i ɛ̄mblɛ̀ nyɛ.
	
	
Lukàs	
22

1 Ŋgànd bìkɔ̀ga bi ŋgisèŋha ì nsèbla lɛ Pasàh ì ɓa ɓɛ̀bɛ̀ɛ̀.2 Bìprǐsì bìkɛŋi nì ɓàyimbēn ɓa ɓā yeŋ njɛ̀l i nɔ̄l nyɛ̄; inyǔlɛ̄ ɓa ɓā kɔɔ̀n ɓòt wɔ̀ŋi.3 Nì Saatàn à jop i kède Yūdà nu à ɓa sêblà lɛ Iskàriòt, wàda mu ŋāŋga jom nì iɓaà. 4 Nì nyɛ à kɛ̂, à kwɛl ni bìprǐsì bìkɛŋi nì ɓà-ànɛ̀ sondâ, kìkìi à yè lɛ à ti ɓɔ nyɛ̄. 5 Nì ɓɔ ɓa kɔn masee, ɓa yɛgā lɛ ɓa ti nyɛ̄ mɔ̀ni. 6 Nì nyɛ à nɛɛbɛ̀, à kahal hɛŋ i tī ɓɔ̄ nyɛ̄ ŋgèdà lìmùt li ta ɓēe. 7 Kɛl bìkɔ̀ga bi ŋgisèŋha, ŋgèdà ɓa nsèmel man ǹtomba nu Pāsà, ì pam. 8 Nì nyɛ à ɔm Petrò nì Yòhanɛ̀s, à kal lɛ,
Kɛ̀na, kòòbana ɓès Pasà lɛ di jɛ. 9 Nì ɓɔ ɓa ɓat nyɛ lɛ, Hɛ hɔma ù nsòmbol lɛ di kobana yɔ̀? 10 À kal ɓɔ lɛ, Nùnakì, i ŋgèdà nì gajòp ŋkɔ̀ŋ, nì gaɓɔ̀ma mût à ɓèèga ēbel malep; nɔ̀ŋa nyɛ̄ i kède ndāp à gajǒp. 11 Nì gakàl ŋwɛt ndap lɛ, Màlêt nyɛ, Tǔŋ ɓàkèn ì yè hɛɛ, hɔ̀ma mɛ̀ njēl Pasà lòŋnì ɓànigîl ɓɛ̂m? 12 À gaēba ɓee sɔ̄sɔ̄ tùŋ nyɔɔ̄ ŋgīda ŋgìi, ŋ̀kǒbàgà; mu nyɛ̄n kòòbana. 13 Nì ɓɔ ɓa kɛ̂, ɓa kɔba kìkìi à bikàl ɓɔ; nì ɓɔ ɓa koba Pasà.14 Ŋgɛŋ ì kɔ̀la ɓǎŋ, à yen hisī nyɛ nì ɓàomâ. 15 Nì nyɛ à kal ɓɔ lɛ, Mɛ̀ ɓak mɛ̀ gwèe ŋgǒŋ kɛ̄ŋi i jɛ̄ Pāsà ìni lòŋnì ɓèe ìlɔ̀lɛ mɛ̀ nsɔ̄n njɔnɔk; 16 inyǔlɛ̄ mɛ̀ ŋkàl ɓee lɛ, mɛ̀ gajɛ̄ ha ɓe mɛ yɔ̀ lɛtɛ̀ɛ̀ ì ɓa ńyɔnɔ̂k i ànɛ̀ Nyambɛ̂. 17 Nì nyɛ à yɔŋ liɓòndo, à yèga ɓǎŋ, à kal lɛ, Yɔ̀ŋa līɓòndo lini, kàbnana jɔ̄ i kède na᷆n; 18 inyǔlɛ̄ mɛ̀ ŋkàl ɓee lɛ, Ìɓòdòl hanânɔ mɛ̀ ganyɔ̄ ha ɓe mɛ màlep ma matam ma ŋkòò wây mana lɛtɛ̀ɛ̀ ànɛ̀ Nyambɛ ī lɔɔ̀.19 Nì nyɛ à yɔŋ kɔgā, à mǎl ɓǎŋ tī mayègà, à ɓɛk yɔ, à ti ɓɔ yɔ̄, à kal lɛ, Nyùù yɛ̂m ìni, [ì ǹtina inyùu na᷆n; ɓɔ̀ŋa hālà, nì hɔŋlɛ̀gɛ̀ mɛ̀ mû. 20 Halā kì nì lìɓòndo i mbūs bìlòp, à kal lɛ, Lìɓòndo lini li ye màlombla ma yɔndɔ macèl mɛ̂m ma mā ŋkuba inyùu na᷆n.21 Ndi nùnakì, wɔ̀ɔ̀ u mût à nlīibana mɛɛ̀ u ye nì mɛ̀ hana te᷆blè. 22 Inyǔlɛ̄ Mǎn mùt à ŋkɛ̀ yaga, kìkìì i mêlhànà; ndi ŋgɔɔ nì mùt nu à ǹliibana nyɛ! 23 Nì ɓɔ ɓa kahal ɓàdna lɛ ǹjɛɛ i kède yap à gaɓɔ̀ŋ i jàm lî.Pèènà inyùu ǹjɛɛ à nlɔ̀ɔ̀ 24 Pèènà kiŋ i kwɔ kī ī kède yap lɛ tɔ̀ɔ ǹjɛɛ à ŋēŋa kìi nū à nlɔ̀ɔ̀. 25 Nì nyɛ à kal ɓɔ lɛ, Bìkiŋɛ bī bilɔ̀ŋ bi ntèt ɓôt ɓap;yàk ɓa ɓā gweē ŋgùy i ŋgìì yap ɓa nsèbla lɛ, ɓàɓɔ̀ŋlɔŋgɛ̂.26 Ɓèe nì gaɓā ɓe halà; ndi nu à yè nûŋkɛŋi i kède na᷆n a yilā kìkìì nu mbūs; nu bìsu kî, kìkìi ǹlìmil. 27 Inyǔlɛ̄ ǹjɛɛ à nlɔ̀ɔ̀, nu à yìi ī jɛ̄, tɔ̀lɛ nu à ŋgwèlel nyɛ? Ɓàa hà nu ɓē à yìi ī jɛ̄? Ndi mɛ̀ mɛ̀ yè i kède na᷆n kìkìi nū à ŋgwɛ̀l nsɔn.28 Ɓèè ɓɔn nì yè ɓa ɓā bitèŋɓɛ ni mɛ̀ i kède mànɔ̀ɔ̀dɛ̀ mɛ̂m; 29 mɛ̀ ntēenɛ ɓee ànɛ̀ kìkìi yàk Tàta à teenɛ mɛ̀, 30 lɛ ni jɛ nì nyɔ ī te᷆blè yɛ̂m i ànɛ̀ yɛ̂m; nì gayèn biyèènɛ bi anɛ̀ i pēmhɛ̀nɛ̀ jòm li maten ma Isrǎɛ̀l nì imaà mbàgi.
31 À Simòn, à Simòn, nǔnkì, Saatàn à biɓàt lɛ a yɔŋ ɓèè lɛ a sɛghɛ ɓèe kìkìi kōnflaāwà; 32 ndi mɛ̀ biyɛ̀mhɛ inyùù yɔ̂ŋ, lɛ hemlɛ̀ yɔŋ i màl ɓâŋ; ndi wɛ̀ i ŋgèdà ù mmàl hyɛ̂lɓà, ù lèdhàk lògisɔ̄ŋ. 33 Petrò à kal nyɛ lɛ, À Ŋwɛt, mɛ̀ yè ŋ̀kǒbàgà i kɛ̀ lòŋnì wɛ̀ tɔ̀ i mɔ̀k tɔ̀ i nyɛ̀mb yaà. 34 Yesù à kal lɛ, À Petrò, mɛ̀ ŋkàl wɛ lɛ̄, ǹlom kōp à gaɓā ŋgi ɔ̄ŋ lɛɛ̀n, ki wɛ̀ ù ma tāŋɓa ŋgelè iaâ lɛ ù ńyī ɓe mɛɛ̀. 35 Nì nyɛ à kal ɓɔ lɛ, I ŋgèdà mɛ̀ biɔ̄m ɓee ŋgì kwà, tɔ̀ ɓɔ̀t, tɔ̀ bìtamb, i ɓàa nì bicɛ̄lɛl jaàm? Ɓɔ nyɛ lɛ, Tɔ̀ jàm. 36 Nì nyɛ à kal ɓɔ lɛ, Hanânɔ ni, nu à gwèe kwà, a yɔŋ yɔ̄, halā kì nì ɓɔ̌t; ndi nu à gwèe ɓēe, a nuŋūl kōdi yèe, a sɔmb pànsɔ̀ŋ. 37 Inyǔlɛ̄ mɛ̀ ŋkàl ɓee lɛ, jàm li ye ǹtǐlɓàgà li nlama yɔn inyùù yɛ̂m lɛ, À eŋa kì lòŋ yada ni ɓàcàcàŋg; inyǔlɛ̄ jàm li ye īnyùù yɛ̂m li yɔn. 38 Nì ɓɔ ɓa kal lɛ, À
Ŋwɛt, nǔnkì, pàminsɔ̀ŋ ini iɓaà. Nì nyɛ à kal ɓɔ lɛ, Halā à kòli. 39 Nì nyɛ à pam, à kɛ hīkòa Olīvè kìkìi mɛ̀yà yee; yàk ɓànigîl ɓa nɔŋ nyɛ. 40 À pam ɓǎŋ hā hɔ̀ma nû, à kal ɓɔ lɛ, Sɔɔhana, lɛ nì jòp ɓaŋ ī kède mànɔ̀ɔ̀dɛ̀. 41 Nì nyɛ à ɓagla ni ɓɔ̄, ǹtɛl kìi mùt à nlɛ̀ŋ ŋgɔ̂k, à om maɓɔŋ hisī, à sɔɔhɛ̀, à kal lɛ, 42 À Tâ, iɓālɛ̄ ù ǹnɛɛbɛ̀, hèa mɛ̀ liɓòndo lini; ndi tɔ̀ halà, hà sòmbòl yɛ̂m ɓee, ndik ìyɔŋ yɔn i ɓoŋā! 43 Nì aŋgɛ̀l ì lol ŋgìi, ì pemel nyɛ, ì ledēs nyɛ. 44 Kìi à siida ŋgàndàk, à loha sɔɔhɛ̀; ɓììbɛ̀ yee i yilà wɛ̌ŋgɔ̀ŋlɛ màtoy ma macèl màkɛŋi ma kwɔ̂k hisī. 45 À nyɔdi ɓǎŋ māsɔ̄ɔhɛ̀
mee, à temb yak ɓànigîl, à kɔba ɓɔ hilɔ̄ inyùu ndùdù, 46 à kal ɓɔ lɛ, Inyǔkī nì ŋkɛ̀ hilɔ̄? Nyɔdna, ni sɔɔhɛ, lɛ nì jòp ɓaŋ ī kède mànɔ̀ɔ̀dɛ̀!
47 Ki à ŋgi pɔdɔ̂k, nǔnkì, lìmùt li lɔ̂, nì nu à nsèbla lɛ Yudà, wàda mu jǒm nì iɓaà, à ɓògòk bisū; nì nyɛ à kogɛ Yesù ɓɛ̀bɛ̀ɛ̀ lɛ a sɔs nyɛ̄. 48 Yesù à kal nyɛ lɛ, À Yudà, ɓàa ù nlīibana Man mùt nì màsɔhâ? 49 Kìi ɓòt ɓa ɓā lòŋnì nyɛ ɓa ntɛhɛ jàm li nlɔ̀ i ɓòŋà, ɓa kal lɛ, À Ŋwɛt, ɓàà di ɓebek ɓɔ̄ pànsɔ̀ŋ? 50 Nì wàda wap à ɓep ŋkɔ̀l pr�sì kɛŋi, à kit wɔ
ō waalōm. 51 Nì Yesù à yɔŋ hɔp, à kal lɛ, Ŋwàha hālà! Nì nyɛ à tis o wee, à melēs nyɛ. 52 Nì Yesù à kal biprǐsì bìkɛŋi nì ɓà-ànɛ̀ sonda ɓā tempɛ̀l, nì mìmaŋ mi ɓôt, ɓa ɓā lɔ̀ɔ ī gwɛ̀l nyɛ lɛ, Ɓàa nì ǹlɔ nī pàminsɔ̀ŋ nì bìkek, wɛ̌ŋgɔ̀ŋlɛ nì ŋgwɛ̀l mût ŋgadla? 53 Ŋgèdà mɛ̀ nì ɓèe dì ɓeè i tēmpɛ̀l hi kɛl, nì bihɛ̀k ɓe mɛ mɔ̀ɔ; ndi ŋgɛŋ nàn ìni, nì ŋgùy jǐbɛ̀.
54 Nì ɓɔ ɓa gwɛl nyɛ, ɓa kɛnā nyɛ, ɓa jobna nyɛ i ndāp prǐsì kɛŋi. Petrò à ɓa nɔ̂ŋ kiŋmbɛ̀m. 55 Ɓa kɔ̀da ɓǎŋ hyèè i ŋɛ̄mkède kɔtɔɔ, ɓa yen hisī loòŋ, nì Petrò à yen i kède yâp. 56 Nì hìŋgɔ̀ndà hyada hi tɛhɛ nyɛ, à yìi māpūbi ma hyee, hi ɓɔk nyɛ mǐs, hi kal lɛ, Yàk mùt nunu à ɓak ɓɔnà nyɛ. 57 Ndi à taŋ, à kal lɛ, À mudàa, mɛ̀ ńyī ɓe mɛ nyɛ̄. 58 I mbūs ndèk ŋgèdà, nûmpɛ a tɛhɛ nyɛ, à kal lɛ, Yàk wɛ̀ ù yè wàda wâp. Nì Petrò à kal lɛ, À mût, mɛ̀ tà ɓe mɛ mù.
59 I mbūs jàm kìi ŋgìm ŋgɛŋ, nûmpɛ a yîgyɛ̀, à kal lɛ, Yàk mùt nunu à ɓak tɔy lôŋnì nyɛ; inyǔlɛ̄ à yè mùt Gàlìleà.
60 Petrò à kal lɛ, À mût, mɛ̀ ńyī ɓe mɛ jàm ù mpɔ̄t. Bitēebīloŋi, ki à ŋgi pɔdɔ̂k, ǹlom kōp à ɔŋ. 61 Nì Ŋwɛ̌t à hyɛ̂lɓà, à nun Petrò. Nì Petrò à hɔŋɔl ɓaŋgā Ŋwɛ̌t à kǎl nyɛ̄ lɛ, Ǹlom kōp ŋgì ɔŋ lɛ̂n, ù gatāŋɓa mɛ ŋgèlè iaâ. k 62 Nì nyɛ à pam, à ɛ̀ɛ̀k, à siidàgà.
63 Ɓòt ɓa ɓā ɓa gweē Yēsù, ɓa ɓā ndɛglɛ̀ nyɛ, ɓa ɓebêk nyɛ. 64 Nì ɓɔ ɓa ho nyɛ mǐs, ɓa ɓat nyɛ lɛ, Pɔdɔk bìndèê!
Ǹjɛɛ à m̀ɓep wɛ̂? 65 Ɓa ɓā pɔt ŋgàndàk màm ìpɛ i òbòs nyɛ jǒy.
66 Kɛl ì yɛ ɓǎŋ, lìkɔ̀da li mimaŋ mi ɓôt, nì bìprǐsì bìkɛŋi, nì ɓàyimbēn li kɔ̂dɓà, ɓa kɛnā Yesù ntōŋ wap ɓakeês ɓàkɛŋi, 67 ɓa kal lɛ, Iɓālɛ̄ ù yè Krǐstò, kǎl ɓěs. Ndi à kal ɓɔ
lɛ, Tɔ̀ mɛ̀ ŋ̀kal ɓee, nì gahēmlɛ ɓee; 68 ndi tɔ̀ mɛ̀k mɛ̀ m̀ɓat ɓee, nì gatìmbhɛ ɓee ndi tɔ̀ ŋwàs mɛ̀. 69 Ndi ìɓòdòl hanânɔ, Mǎn mùt à gayèn i wɔ̀ɔ̀ waalōm u lipemba li Nyambɛ̂. l
70 Nì ɓòt ɓɔɓasonā ɓa kal lɛ, Ɓàa ù yè ni Man Nyāmbɛɛ̀? Nì nyɛ à kal ɓɔ lɛ, Kìkìi nì ŋkàl, mɛ̀ yè nyɛ. 71 Nì ɓɔ ɓa kal lɛ, Dì ŋgi yiŋlàk ki ki mbògi? Inyǔlɛ̄ ɓès ɓɔmɛ̀dɛ dì m̀mal nogol i nyɔ̀ wee.

Lukàs	
23
	
1 Nì ɓɔɓasonā ɓa nyɔdiì, ɓa kɛnā nyɛ yak Pìlatò. 2 Nì ɓɔ ɓa kahal ōm nyɛ mìnsɔ̀hi, ɓa kalàk lɛ, Dì ǹlebā mùt nunu kìkìi mùt à ńyūbda lɔɔ̀ŋ yes, à sòŋŋgà lɛ ɓa sāa ɓaāŋ
Kāysà tâs, à kàlàk lɛ nyɛmɛ̀dɛ nyɛn à yè Krǐstò, kiŋɛ̂. 3 Nì Pìlatò à ɓat nyɛ lɛ, Ɓàa ù yè kiŋɛ Lòk Yudà? Yesù à timbhɛ nyɛ lɛ, Kìkìi ù mpɔ̄t. 4 Nì Pìlatò à kal biprǐsì bìkɛŋi nì màmùt lɛ, Mɛ̀ nlèbna ɓe mɛ mùt nunu lìhòhà. 5 Ndi ɓa kondɛ̄ yiìgyɛ̀, ɓa kal lɛ, À mpùŋgul ɓôt, à niigàgà i kède Yùdeà yɔ̀sonā, ìɓòdòl Gàlìleà ìpam yāga hana hɔ̀ma nunu.6 Pìlatò à nɔk ɓǎŋ hālà, à ɓât tɔ̀ɔ mùt nu à yè mùt Gàlìleà. 7 À yi ɓǎŋ lɛ̄ à yè i sī ànɛ̀ Herōdè, à ɔm nyɛ yak Hèrodè, nu yàk nyɛ à ɓa ī Yèrusàlɛ̀m dilɔ̄ diì. 8 Kìi Hèrodè à ǹtɛhɛ Yesù, à kɔn masee ŋgandàk, inyǔlɛ̄ à ɓa sombòl tɛhɛ nyɛ ɓɛ̀hɛɛ, inyǔlɛ̄ à ɓa nɔk īnyùù yeè; à ɓɔdɔ̂k kì ŋ̀ɛm lɛ a tɛhɛ nyɛ̄ à mɓɔ̀ŋ y�mbnɛ. 9 À ɓat nyɛ ŋgàndàk màm; ndi Yesù à tìmbhɛ ɓē nyɛ jàm jɔkǐjɔ̄.10 Bìprǐsì bìkɛŋi nì ɓàyimbēn ɓa ɓā hà, ɓa omôk nyɛ mìnsɔ̀hi, ɓa nyayâk. 11 Hèrodè ɓɔnà sonda yēe ɓa yan nyɛ,ɓa ndɛglɛ nyɛ, ɓa ha nyɛ mbɔ̄t lām kiìyaga, à timbīs nyɛ yak Pìlatò. 12 Yɔ̀kɛl nyɛn Hèrodè ɓɔ Pìlatò ɓa yìla màwanda; inyǔlɛ̄ ɓa ɓā ɓoòk ɔ̀ɔ̀nà. 13 Nì Pìlatò à kɔt biprǐsì bìkɛŋi nì ɓà-ànɛ̀ nì ɓòt, 14 à kal ɓɔ lɛ, Nì ǹlɔnā mɛ mùt nunu kìkìi mùt à mpùŋgul ɓôt; ndi nùnakì, mɛ̀ ǹtɔŋɔ̄l nyɛ bisū binaàn, mɛ̀ ǹlebna ɓe mɛ nyɛ̄ lìhòhà inyùu màm nì ŋūmul nyɛ mìnsɔ̀hi; 15 tɔ̀ Hèrodè yaga; inyǔlɛ̄ mɛ̀ ŋ̀ɔm ɓee i nyɛ̄nī; ndi, nùnakì, jàm li kolī nì nyɛ̀mb li mɓoŋā ɓe nyɛ. 16 Jɔn mɛ̀ mɓēp nyɛ, mɛ ŋwas nyɛ̄. 17 [À ɓa lama pēmhɛnɛ ɓɔ mùt mɔ̀k wàda i ŋgèdà ŋgànd] 18 Nì ɓɔ ɓa lɔnd ŋgɛ̂m yàda lɛ, Hèya mùt nunu, ŋwèhel ɓès Barābà. 19 Mùt nunu nyɛn ɓa lɛ̌ŋ ī mɔ̀k inyùu lìsànda li kwɔ̀ɔ ŋkɔ̀ŋ, nì inyùu mànɔlâ. 20 Nì Pìlatò à kondɛ̄ ki pōdos ɓɔ, lakìi à ɓa sombòl ŋwàs Yesù; 21 ndi ɓa lɔnd lɛ, Tòmol nyɛ̄ mbāsa, tòmol nyɛ̄ mbāsa. 22 Nì nyɛ à kal ɓɔ ŋgèlè ì ǹyonos iaâ lɛ, Inyǔkī? Kinjɛ̄ jàm lìɓɛ mùt nunu à biɓɔ̀ŋ? Mɛ̀ ǹtee ɓe mɛ nyɛ̄ jàm li kolī nì nyɛ̀mb; jɔn mɛ̀ mɓēp nyɛ, mɛ ŋwas nyɛ̄. 23 Ndi ɓa ɓedes kiŋ i ŋgìi, ɓa lôhàgà ɓàt lɛ a tomlana mbāsa. Nì kiŋ yap nì i biprǐsì bìkɛŋi i yembèl. 24 Nì Pìlatò à pemes mbagī lɛ jàm ɓa mɓàt li ɓoŋā. 25 À ŋ̀ŋwas nu à lèŋa mɔ̀k inyùu lìsànda nì inyùu mànɔlâ, nu ɓā ɓǎt; à ti Yesù lɛ ɓa ɓɔŋ kǐŋgèdà sòmbòl yap. 26 Ɓa ɓā kɛnà ɓǎŋ nyɛ̄, ɓa gwɛl muùt wàda lɛ Simòn, mùt Kìrenè, à lòlàk bikāy, ɓa ɓega nyɛ mbāsa lɛ a ɓɛgɛ̄ɛ yɔ̀ i mbūs Yēsù. 27 Lìmùt li ɓôt lìkɛŋi li ɓā nɔɔ̀ŋ nyɛ, yàk nì ɓòdàà kî, ɓa lɔndɔ̂k, ɓa ɛɛ̀k nyɛ. 28 Nì Yesù à hyɛlɓa i ɓɔ̄nī, à kal lɛ, À ŋgɔ̂nd i Yerūsàlɛ̀m, nì ɛ̀ɛ̀ ɓaŋ mɛ̀, ndi ɛ̀a ɓèèɓɔmɛ̀dɛ nì ɓɔ̀n ɓanân. 29 Inyǔlɛ̄ nùnakì, dìlɔ di nlɔ̀, mu nyɛ̄n ɓa gakèlel lɛ, Bìkɔ̀m bi ɓodàa, nì màɓùm ma ŋgwalâk ɓe ɓɔn, nì meè ma nyuŋhàk ɓee, bi ye ǹsǎyɓàk. 30 Hanyɛ̄n ɓa gakāhal kaāl dikòa lɛ, Kwèla ɓěs, nì ŋgèŋgèhi dikòa ki lɛ̄, Hona ɓěs! m 31 Inyǔlɛ̄ iɓālɛ̄ ɓa mɓɔɔ̄ŋ ɛ yomi halà, wɛ̀ɛ̀ ɓa gaɓɔ̀ŋ la ɛ wɔ̄ga?
32 Ɓa kɛ̀na kì ɓòt ɓàpɛ iɓaà, ɓa ɓā ɓàɓɔ̀ŋ màm màɓɛ, lɛ ɓa nola nì nyɛ.33 Ɓa pām ɓǎŋ hɔ̀ma à nsèbla lɛ, Kegee ŋɔ, ɓa tomōl nyɛ ha mbāsa, yàk nì ɓàɓɔ̀ŋ màm màɓɛ, wàda i wɔ̀ɔ̀ waalōm, nu kì i wǎē. 34 Nì Yesù à kal lɛ, À Tâ, ŋwèhel ɓɔ̄; inyǔlɛ̄ ɓa ńyī ɓe jàm ɓa mɓɔ̀ŋ. Nì ɓɔ ɓa lɛŋā mbaām inyùu kàbnà mbɔt yee. n 35 Ɓòt ɓa ɓā ɓa tee hà, ɓa ɓêŋgɛ̀gɛ̀. Yàk ɓà-ànɛ̀ kì ɓa johā nyɛ, ɓa kal lɛ, À ɓe tɔhɔ̂l ɓapɛ; a tɔhlak nī nyɛmɛ̀dɛ; iɓālɛ̄ à yè Krǐstò, ǹtɛbɛ̂k Nyambɛ̂! 36 Yàk sonda ī ndɛ̄glɛ nyɛ̄, i lɔɔ̄ nyɛ̄nī, i ti nyɛ sèŋa wây, i kal lɛ, 37 Iɓālɛ̄ ù yè kiŋɛ Lòk Yudà, tɔhɔl wɛ̀mɛ̀dɛ. 38 Màtìlà ma ɓā kì i ŋgìì yeē nì hɔp Gr�kìà, u Latānìs nì u Lôk Hebɛ̀r lɛ, NUNU À YÈ KIŊƐ LÒK YUDÀ.39 Wàda mu ɓāɓɔ̀ŋ màm màɓɛ ɓa ɓā ɓa penī, à nooma nyɛ, à kal lɛ, Iɓālɛ̄ ù yè Krǐstò, tɔhɔl wɛ̀mɛ̀dɛ, yàk ɓěs!40 Ndi nu ǹhɔgi à tîmbhɛ̀, à kond nyɛ, à kal lɛ, Ɓàa ù ŋkɔ̀n ɓe Nyambɛ wɔ̀ŋi, lakìi yàk wɛ̀ ù yè i sī ǹlèlèm mbagī nōgoòs! 41 Inyùù yes halā à tee sēp; inyǔlɛ̄ dì ŋkòs nsaâ u kolī nì bìɓòŋol gwes; ndi mùt nunu à biɓɔ̀ŋ ɓe jâm lìɓɛ.42 Nì nyɛ à kal Yesù lɛ, À Ŋwɛt, ù hɔŋlàk mɛ̀ i ŋgèdà ù nlɔ̀ i ànɛ̀ yɔŋ. 43 Nì Yesù à kal nyɛ lɛ, Hɔ̀dɔ mɛ̀ nhɔ̄mb wɛ lɛ̄, ù gaɓā ni mɛ̀ lɛ̀n i Pàràdîs.44 Jàm kìi ɓɔ̀ kɔ̀sì, jǐbɛ̀ li kep hisī hyɔsonā lɛtɛ̀ɛ̀ nì ŋgɛ̄ŋ iaâ, 45 jɔ̀p li lem; nì lìɓàdò li tempɛ̀l li keni ŋɛ̄mkède; 46 Nì Yesù à lɔnd makɛŋi, à kal lɛ, À Tâ, mɛ̀ mɓīi mbuu wɛɛ̀m i mɔ̀ɔ̀ mɔŋ; o à pɔt ɓǎŋ hālà, à pedî. 47 Ŋ̀ànɛ̀ mbogôl sonda à tɛhɛ ɓǎŋ jàm li mɓoŋà, à ti Nyambɛ lìpem, à kal lɛ, Mùt nunu à ɓak tɔy mût à tee sēp. 48 Nì màmùt mɔmasonā ma mā kɔ̀dɓa ī ɓèŋgɛ̀ jàm lini, ma tɛ̄hɛ ɓǎŋ màm ma ɓòŋa, ma huâk, ma kumbùk mɔ̀ɔ̀ i tōl. 49 Ɓàyina ɓēe ɓɔɓasonā nì ɓòdàà ɓa ɓā nɔɔ̀ŋ nyɛ ìɓòdòl i Gàlìleà, ɓa tɛlɛp nɔnɔk, ɓa ɓêŋgɛ̀gɛ̀ màm mana. 50 Hanyɛ̄n mùt wàda jòy jee lɛ Yosɛ̀f, nu à ɓa ǹtipèk, lɔŋgɛ mu᷆t nì mùt à tee sēp 51 [à ɓa kêmhɛ̀ ɓe pêk yǎp tɔ̀
lìɓɔ̀ŋɔ̀k jap], mùt Àrìmàtià, ŋkɔ̀ŋ Lôk Yudà, nyɛn à ɓa ɓɛ̂m ànɛ̀ Nyambɛ̂. 52 Mùt nunu à kɛ̀ɛ yāk Pìlatò, à yet mîm u Yesù. 53 Nì nyɛ à suhūs wɔ, à hoo wɔ mbɔ̄ŋ, à niŋī wɔ sɔ̀ŋ ì ɓa pòŋgɛnɛ ŋgɔ̀k, hɛ̀t ɓa ɓā ŋgì nìŋi mût. 54 Halā à ɓa kɛ̄l Ŋgòòbà, ŋgwà nɔ̂y u lɔ̂k lɛ u mpām. 55 Ɓòdàà ɓa lòha nì nyɛ i Gàlìleà, ɓa nɔŋɔ̀k i mbūs, ɓa ɓeŋgɛ̄ sɔɔ̀ŋ, nì kìkìì ɓa nìŋi mìm wee. 56 Nì ɓɔ ɓa têmb, ɓa koba binùnumbà, nì làɓindɛ̀.Ɓa nɔy ŋgwa nɔ᷆y kǐŋgèdà lìtìŋ. 

Lukàs
24	


1 Hilɔ̄ hi bisu hi sɔndiì, nì màyɛ ma kɛl, ɓòdàà ɓa kɛ ī sɔ̀ŋ, ɓa kɛnā binùnumbà bi ɓā kòòba, yàk ɓòt ɓàhɔgi nì ɓɔ. 2 Ɓa kɔba lɛ ŋgɔ̀k ì m̀ɓiiŋgana i sɔ̀ŋ; 3 Nì ɓɔ ɓa jôp, ɓa kɔba ɓe mîm u Ŋwɛt lɛ Yesù. 4 I lēŋa lɛ̄, ɓa hɛ̄l ɓǎŋ hālà, nǔnkì, ɓòt iɓaà ɓa pemel ɓɔ nì mbɔt i mɓày; 5 kìì ɓa ŋkɔn wɔŋi, ɓa uɛ masu map hisī, ɓòt ɓa ɓā kaāl ɓɔ lɛ, Nì ńyīŋil ki muùt yòmi i kède ɓàwɔga? 6 À tà ɓe hana; à ǹtugɛ̀. Hɔŋlana kìkìi à ɓe kâl ɓèè i ŋgèdà à ɓênɛ̀ i Gàlìleà 7 lɛ, Mǎn mùt à ǹlama tina i mɔ̀ɔ̀ ma biɓeba bi ɓôt, a tomlana kì i mbāsa, ndi kɛl ì ǹyonos iaâ a tugɛ̄. q 8 Nì ɓɔ ɓa ɓ�gda biɓàŋga gwee, 9 ɓa nyɔdi i sɔ̀ŋ, ɓa aŋlɛ jom nì wàda màm mana mɔmasonā, yàk ɓapɛ ɓɔɓasonā. 10 Ɓa ɓā ɓɔ̀ Màrià Màgdàlenà, ɓɔ̀ Yòhanà, ɓɔ̀ Màrià nyǎŋ Yàkobò; ɓɔ nì ɓòdàa ɓàpɛ ɓa ɓā ǹtoŋ, ɓa aŋlɛ ɓaoma màm mana. 11 Ndi bìɓàŋga bini bi nɛ̄nɛ ī mìs map kìi yàŋgà jâm; ɓa tɔp ɓe hemlɛ ɓodàa. 12 Ndi Petrò à nyɔdî, à lɛbla ŋgwee i sɔ̀ŋ; nì nyɛ à ɓândɓɛ̀, à pɛblɛ̀, à tɛhɛ mbɔŋ wɔtāma; nì nyɛ à huu mbāy, à hɛl inyùu jàm li mɓoŋà.
13 Ndi nǔnkì, iɓaà i kède yap ɓa ɓā kɛ yɔ̀kɛl nu mbāy yadā lɛ Èmaùs, ì ì ɓa jòm li kilòmedà nì yàda ì nyɔdi Yèrusàlɛ̀m. 14 Ɓa ɓā kwelèl inyùu màm mana mɔmasonā ma ɓòŋa. 15 I lēŋa lɛ̄, ɓa ɓā kwɛɛ̀l ɓǎŋ nì ɓàdnà, Yesù nyɛmɛ̀dɛ à kogɛ ɓɛbɛ̀ɛ̀, à kaa kìha nyɛ nì ɓɔ. 16 Ndi mìs map ma yìbɓa lɛ̄ ɓa yī ɓaāŋ nyɛ̄. 17 Nì nyɛ à ɓat ɓɔ lɛ, Kinjɛ̄ mìŋkwɛ̀l nì gwèe hāna njɛ̀l? Nì ɓɔ ɓa tɛlɛ̂p, ɓa kaŋ masu. 18 Nì wàda wap lɛ Klèopà à t� mbhɛ nyɛ lɛ, Ɓàa wɛ̀tama wɛ̌n ù yè ŋ̀kèn i Yèrusàlɛ̀m, nu à ńyī ɓe màm ma mɓoŋā mu dīlɔ̄ dini? 19 Nì nyɛ à ɓat ɓɔ lɛ, Mâmbɛ mâm? Nì ɓɔ ɓa kal nyɛ lɛ, Màm inyùu Yēsù, mùt Nǎsàrèt, nu à ɓak mpodôl nu lìpemba i kède bìɓòŋol nì bìɓàŋga bisū bi Nyambɛɛ̀ nì bi ɓôt ɓɔɓasonā; 20 nì kìkìi bìprǐsì bìkɛŋi nì ɓà-ànɛ̀ ɓes ɓa bitī nyɛ lɛ a kos mbàgi nōgoòs i nyɛ̂mb, ɓa tomōl nyɛ mbāsa. 21 Dì ɓɔdɔk ŋɛm lɛ nyɛn à gakɔ̀bɔl Isrǎɛ̀l.Ndi lòŋnì mana màm màpɛ mɔmasonā, hanânɔ à yè kɛl ì ǹyonos iaâ lɛ màm mana ma mɓoŋà. 22 Ɓòdàà ɓa ntoŋ wes ɓàhɔgi kî ɓa ŋegɓaha ɓes, i pūlɛ ɓā mpulɛ sɔ̀ŋ; 23 ndi kìì ɓa ŋkɔba ɓe mîm wee, ɓa lɔ̂, ɓa kal lɛ aŋgɛ̀l i mpemel ɓɔ yǐndà, i kal lɛ à yè yòmi. 24 Ɓòt ɓes ɓàhɔgi ɓa ŋkɛ sɔ̀ŋ, ɓa kɔba yɔ kìkìi ɓòdàà ɓa ŋkâl; ndi ɓa ntɛhɛ ɓe nyɛ.
25 Nì nyɛ à kal ɓɔ lɛ, À ɓee bijoŋ bi ɓôt, nì ɓa miŋɛm mi ndîŋhà i hēmlɛ̀ màm mɔmasonā ɓàpodôl ɓa pɔ̄t! 26 Ɓàa Krǐstò à ɓe lama ɓē sonol maàm mana njɔ̄nɔk, ndi a jop līpēm jee? 27 Nì nyɛ à ɓodōl ni Mōsè nì ɓàpodôl ɓɔɓasonā, à kɔblɛ ɓɔ màm inyùù yeē nyɛmɛ̀dɛ i kède Màtìlà mɔmasonā. 28 Nì ɓɔ ɓa pam ɓɛbɛ̀ɛ̀ nì mbay ɓa ɓā kɛɛ̀; nì nyɛ a ɓɔ̂ŋ wɛ̌ŋgɔ̀ŋlɛ à ntāgɓɛ̀. 29 Nì ɓɔ ɓa heles nyɛ, ɓa kal lɛ, Yěn ɓěhnī, inyǔlɛ̄ kòkoa i ŋkwɔ̂, yàk kɛl ì ŋ̀kɛ̂, Nì nyɛ à jop lɛ a yen i ɓɔ̄nī. 30 I lēŋa lɛ̄, à ɓa ɓǎŋ à yìi ī jɛ̄ nyɛ nì ɓɔ, à yɔŋ kɔgā, à sayàp; à ɓɛk yɔ, à ti ɓɔ. 31 Nì mìs map ma yîblà, ɓa yi nyɛ; nì nyɛ à nyɔy ɓɔ mǐs. 32 Nì ɓɔ ɓa kaa kàlna lɛ, Ɓàa mìŋɛm mi lɔ̄ŋɔk ɓe ɓes ŋgèdà à podhɛgɛ ɓes i njɛ̀l, à tɔ̀ŋlɛ̀gɛ̀ ɓès Matìlà?
33 Nì ɓɔ ɓa nyɔdi ŋgɛ̄ŋ ì yɔ̀mɛ̀dɛ, ɓa temb i Yèrusàlɛ̀m, ɓa kɔba jom nì wàda ɓa kodī, nì ɓa ɓā ɓā lòŋnì ɓɔ, 34 ɓa kalàk lɛ, Ŋwɛ̌t à ǹtugɛ̄ yaga ntìîk, à m̀pemel Simòn. 35 Nì ɓɔ ɓa aŋal màm ma ɓòŋa njɛ̀l, nì kìkìì ɓa yī nyɛ̄ ŋgèdà à ɓegel kɔ̀ga.36 Ɓa ɓā pɔt ɓǎŋ màm mana, Yesù nyɛmɛ̀dɛ à tɛlɛp i kède yâp, à kal ɓɔ lɛ, Ǹsàŋ u ɓa nì ɓèe! 37 Nì ɓɔ ɓa kɔn wɔŋi kiìyaga, ɓa sɛ̂hlàgà, ɓa hɔŋlàk lɛ ɓa ntɛ̄hɛ ŋkugì. 38 Nì nyɛ à kal ɓɔ lɛ, Nì ŋkɔ̀n ki wɔŋi? Nì mpèènana ki miŋɛ̄m minaàn? 39 Tɛhna kì mɔ̀ɔ̀ mɛ̂m nì màkòò mɛ̂m, mɛ̀mɛ̀dɛ nunu; ɓoblana mɛ̀, ni tɛhɛ; inyǔlɛ̄ ŋ̀kugì u gweē ɓē minsòn nì bìhès kìkìi nì ntɛ̄hɛ mɛ mɛ̀ gwèe. 40 À pɔt ɓǎŋ hālà, à eba ɓɔ mɔ̀ɔ̀ mee nì màkòò mee. 41 Ki ɓā ŋgi yiī ŋgì hemlɛ inyùu màsee, nì ɓàɛ̀gɓaga, à ɓat ɓɔ lɛ, Ɓàa nì gwèe ɓē yɔm jɛ hana? 42 Nì ɓɔ ɓa ti nyɛ ŋ̀waŋâk ŋgeŋ hyɔ̀bi [nì ɓàbi wey]. 43 Nì nyɛ à lɛɛgɛ̀, à jɛ bisū gwap.44 Nì nyɛ à kal ɓɔ lɛ, Bìɓàŋga gwɛ̂m bini gwɔn mɛ̀ ɓe kâl ɓèè i ŋgèdà mɛ̀ ɓeè mɛ̀ yìi nì ɓèe, lɛ màm mɔmasonā ma nlama yɔ̂n, ma mā ye ǹtǐlɓàgà inyùù yɛ̂m i kède mbēn Mōsè nì ɓàpodôl nì kààt cèmbi. 45 Nì nyɛ à yibīl ɓɔ màhɔŋɔ̂l lɛ ɓa tibil yī Matìlà; 46 à kal ɓɔ lɛ, Halā nyɛ̄n i ye ǹtǐlɓàgà nì lana lɛ Krǐstò à ǹlama sɔn njɔnɔk, a tugɛ̄ kì i kède ɓàwɔga kɛl ì ǹyonos iaâ; 47 nì lɛ hyɛ̀lŋɛm nì ŋwèhèl biɓeba bi aŋlana ī jòy jee i kède bìlɔ̀ŋ gwɔbisonā ìɓòdòl i Yèrusàlɛ̀m. 48 Ɓèe nì yè mbògi inyùu màm mana. 49 Nùnakì, mɛ̀ gaɔ̄m likàk li Tatā ī ŋgìi na᷆n; ndi ɓèe yèna ŋkɔ̀ŋ, lɛtɛ̀ɛ̀ nì ɛŋgɛ̄p lipemba li nlòl i ŋgìi.50 Nì nyɛ à kɛnā ɓɔ lɛtɛ̀ɛ̀ nì ɓɛ̀bɛ̀ɛ̀ nì Bètanìà; à pa mɔ̄ɔ mee, à sayāp ɓɔ. 51 I lēŋa lɛ̄, à ɓa sayàp ɓǎŋ ɓɔ̄, à ɓagla ni ɓɔ̄, à yoŋā ŋgìi. r 52 Nì ɓɔ ɓa ɓēges ɓǎŋ nyɛ, ɓa temb Yèrusàlɛ̀m nì màsee màkɛŋi; 53 ɓa ɓā yeèn i tēmpɛ̀l, ɓa ɓeghàk Nyambɛ̂.
	
Yòhanɛ̀s
1

	
1 Ɓàŋga i ɓā bīɓèe, Ɓàŋga i ɓā nì Nyambɛ̂, Ɓàŋga i ɓā Nyāmbɛɛ̀. 2 Ɓàŋga i ɓā nì Nyambɛ bīɓèe. 3 Ɓàŋga i hɛ̌k màm mɔmasonā; jàm jɔkǐjɔ̄ li hèga ɓē iɓaɓe ɓaŋgā. 4 Nìŋ i ɓā ī kède yeè, i nìŋ î i ɓā màpubi ma ɓôt. 5 Màpubi ma mɓày i kède jǐbɛ̀; jǐbɛ̀ li yèmbel ɓē mɔ. 6 Mùt wàda à oma nì Nyambɛ̂, jòy jee lɛ Yòhanɛ̀s. 7 Nyɛn à lɔ̀ɔ kìi m̀ɓɔ̀k mbògi lɛ a ɓɔk mbògi inyùu màpubi, lɛ ɓòt ɓɔɓasonā ɓa hemlɛnɛ īnyùù yeè. 8 Hà nyɛ ɓe nyɛn à ɓa màpubi, à lɔ̀ɔ ndīk lɛ̄ a ɓɔɔ̄k mbògi inyùu māpūbi maà.
9 Mana màpubi ma ɓā tàna mapubi i yɔ̄n, kìì i nlɔ̀ ŋkɔ̀ŋ hisi, i mɓèyey hi mût. 10 Ɓàŋga i ɓā mūnu ŋkɔ̀ŋ hisi, yɔn i hɛ̌k kì ŋ̀kɔ̀ŋ hisi, ndi ŋ̀kɔ̀ŋ hisi u yī ɓē yɔ. 11 I lǒl ɓòt ɓee, ndi ɓòt ɓee ɓa lɛ̄ɛgɛ ɓē yɔ. 12 Ndi ɓa ɓɔ̄ɓasonā ɓa lɛ̄ɛgɛ yɔ̄, ɓa ɓā nhēmlɛ i jòy jee, ɓɔn i tī ŋgùy i yìlà ɓɔ̀n ɓa Nyambɛ̂; 13 ɓɔn ɓa ŋgwee ɓe ni màcèl, tɔ̀ nì sòmbòl i minsòn, tɔ̀ nì sòmbòl i mûnlom, ndi nì Nyambɛ̂.
14 Ɓàŋga i yìla mùt, i yen ki ī ɓěhnī [dì tɛhɛ lìpem jee, lìpem wɛ̌ŋgɔ̀ŋlɛ li pɔmbɛ̀ Mǎn ì nlòl yak Ìsaŋ], ǹyɔnɔ̂k nì kàrîs nì màliga. 15 Yòhanɛ̀s à ɓɔ̌k mbògi inyùù yeè, à lɔnd, à kal lɛ, Nunu nyɛn mɛ̀ bikàl inyùù yeē lɛ, Nu à nnɔ̀ŋ mɛ mbūs à ǹyilā mɛ nū bìsu, inyǔlɛ̄ à ɓa, mɛ̀ ŋgì ɓa. 16 Inyǔlɛ̄ ɓèhɓɔɓasonā dì kùhul mū līyɔ̄nɔɔ̀k jee, kàrîs kì i ŋgìi kàrîs. 17 Inyǔlɛ̄ mben ì tina nì Mosè; kàrîs ì lol ni Yēsù Krǐstò, nì màliga. 18 Mùt nyɛkǐnyɛ̄ à ǹtɛhgɛ̀ ɓe Nyambɛ̂; pɔ̀mbɛ̀ Mǎn ì ì yè i tōl Ìsaŋ yɔ̌n ì aŋlɛ ɓès nyɛ.19 Ìni yɔ̌n ì yè mbògi Yòhanɛ̀s ŋgèdà Lòk Yudà i Yèrusàlɛ̀m i ɔ̄m bìprǐsì nì Lòk Levì i ɓàt nyɛ lɛ, Ù yè ǹjɛɛ?20 Nì nyɛ à pahâl, à taŋ ɓēe; à pahal lɛ, Mɛ̀ tà ɓe mɛ Krǐstò.
21 Nì ɓɔ ɓa ɓat nyɛ lɛ, La ni? Ù yè Èlià? Nyɛ, Mɛ̀ tà ɓe mɛ nyɛ̄. Ù yè m̀podôl? s Nì nyɛ à timbhɛ lɛ, Hɛni. 22 Jɔn ɓa ɓǎt nyɛ̄ lɛ, Ù yè ǹjɛɛ? Lɛ di ti ɓā ɓā biɔ̄m ɓes ndìmbhɛ̀. Ù mpɔ̄t la inyùù yɔŋ wɛmɛ̀dɛ? 23 À kal lɛ, Mɛ̌n mɛ̀ yè kiŋ ì nu à nlɔ̄nd ŋɔ̀ŋ lɛ, Tiblana njɛ̌l Ŋwɛ̌t, t kìkìi m̀podôl Yèsayà à pɔt. 24 Ndi ɓòt ɓa ɓā ōma ɓa ɓā ī kède Fàrisày.25 Nì ɓɔ ɓa ɓat nyɛ lɛ, Kii ù nsòblɛ̀nɛ̀ ni, iɓālɛ̄ ù tà ɓe Kristò, tɔ̀ Èlià, tɔ̀ m̀podôl? 26 Yòhanɛ̀s à timbhɛ ɓɔ lɛ, Mɛ̀ mɛ̀ nsòblɛ ni màlep; ndi wàda à tee ī kède na᷆n, nu nì ńyī ɓēe, 27 nyɛn à nnɔ̀ŋ mɛ mbūs, à bipɔ̀hlana mɛ bīsū. mɛ̀ kòli ɓē mɛ hɔ̀hɔl dikòò cee di bitamb. 28 Màm mana ma ɓòŋa Bètanìà uu ŋwìì Yɔrdàn, hɛ̌t Yòhanɛ̀s à ɓa sôblɛ̀nɛ̀. Nùnakì, Mǎn Ǹtomba Nyāmbɛɛ̀ 29 Kɛl ì ɓa nɔ̂ŋ hâ, à tɛhɛ Yesù à nlɔ̀ i nyɛ̄nī, à kal lɛ, Nùnakì, Mǎn Ǹtomba Nyāmbɛɛ̀, nu à nhèa ɓeba ŋkɔ̀ŋ hisi! 30 Nyɛ nū nyɛ̄n mɛ̀ bikàl inyùù yeē lɛ, Mùt à nnɔ̀ŋ mɛ mbūs à ǹyilā mɛ nū bìsu inyǔlɛ̄ à ɓa, mɛ̀ ŋgì ɓa. 31 Mɛ̀ ɓe yi ɓē mɛ nyɛ̄; ndi lɛ a sɔlana ī kède Īsrǎɛ̀l jɔn mɛ̀ bilòl i sòblɛ̀ nì màlep. 32 Yòhanɛ̀s à ɓɔ̌k mbògi, à kal lɛ, Mɛ̀ bitɛ̄hɛ Mbuu à lòlàk i ŋgìi, à sòhòk kìkìi hìɓɛ̀ŋ, à yen ŋgìì yeè.33 Mɛ̀ ɓe yi ɓē mɛ nyɛ̄; ndi nu à biɔ̄m mɛ ī sòblɛ̀ nì màlep, nyɛn à bikàl mɛ lɛ̄, Ŋwɛ̌t ù gatɛ̄hɛ Mbuu à nsòs, à yen ŋgìì yeè, nyɛn à yè nu à nsòblɛ ni Mbūu M̀pubi. 34 Mɛ̀ bitɛ̄hɛɛ̀, mɛ̀ ɓɔk ki mbògi lɛ nyɛn à yè Mǎn Nyāmbɛɛ̀.35 Kɛl ì ɓa nɔ̂ŋ hâ, Yòhanɛ̀s à ɓa à tee kì nlèlèm hɔma, nyɛ nì ɓànigîl ɓee iɓaà; 36 Nì nyɛ à ɓeŋgɛ̄ Yesù à ŋkɛ̀, à kal lɛ, Nùnakì, Mǎn Ǹtomba Nyāmbɛɛ̀! 37 Ɓànigîl iɓaà ɓâ ɓa nɔ̄k ɓǎŋ nyɛ̄ à mpɔ̄t, ɓa nɔŋ Yesù. 38 Nì Yesù à hyɛ̂lɓà, à tɛhɛ ɓɔ ɓa nnɔ̀ŋ nyɛ, nyɛ ɓɔ lɛ, Nì ńyēŋ kii? Nì ɓɔ ɓa ɓat nyɛ lɛ, À Rabì [halā à yè lɛ, À Lêt], ù ńyèènɛ hɛɛ? 39 À kal ɓɔ lɛ, Lɔ̀ga, nì gatɛ̄hɛ. Nì ɓɔ ɓa kɛ̂, ɓa tɛhɛ hɛ̌t à ɓa yênɛ̀; ɓa yen nyɛ̄nī yɔ̀kɛl, halā à ɓa ɓɛ̀bɛ̀ɛ̀ nì ŋgɛŋ ì ǹyonos jom [jàm kìkìi ɓɔ̀ ŋgɛŋ ina ī ɓuga jɔp]. 40 Ɓòt ɓana iɓaà ɓa ɓā nɔ̄k Yòhanɛ̀s à mpɔ̄t, ɓa nɔŋ Yesù, wàda à ɓa Àndrěà, mànyaŋ Sīmòn Petrò. 41 Nyɛn à ɓǒk yēŋ manyaŋ weē Simòn, à kal nyɛ lɛ, Dì ǹtɛhɛ Mesīà [halā à yè lɛ, Krǐstò]. 42 À kɛnā nyɛ yak Yēsù. Yesù à nǔn ɓǎŋ nyɛ̄, à kal lɛ, Ù yè Simòn, mǎn Yòhanɛ̀s; ù gasèblana lɛ Kefà [halā à yè lɛ, Petrò].43 Kɛl ì ɓa nɔ̂ŋ hâ, Yesù à ɓa sombòl kɛ̀ i Gàlìleà, nì nyɛ à ɓɔmā Filīpò, à kal nyɛ lɛ, Nɔ̌ŋ mɛ̀. 44 Fìlipò à ɓa mùt Bètsaydà, i ŋkɔ̀ŋ Andrěà ɓɔ Pētrò. 45 Fìlipò à ɓɔmā Natānāèl, à kal nyɛ lɛ, Dì ǹtɛhɛ mût, nu Mōsè i kède mbēn, nì ɓàpodôl, ɓa tìla, Yesù mùt Nǎsàrèt, mǎn Yōsɛ̀f. 46 Nàtanāèl à kal nyɛ lɛ, Ɓàà lɔŋgɛ ja᷆m i ye lɛ̄ i loōl Nǎsàrèt? Fìlipò à kal nyɛ lɛ, Lɔ̀ɔ, tɛhɛ. 47 Yesù à tɛhɛ ɓǎŋ Nàtanāèl à nlɔ̀ nyɛ̄nī, à pɔt inyùù yeē lɛ, Nùnakì, ǹtǐīk man Īsrǎɛ̀l nu à gwèe ɓē mandɔn! 48 Nàtanāèl à ɓat nyɛ lɛ, Ù ńyīl hɛ mɛɛ̀? Yesù à timbhɛ nyɛ lɛ, Ìlɔ̀lɛ Fìlipò à nsèbel wɛ̂, ŋgèdà ù ɓagnɛ i sī ɛ̄ faygè, mɛ̀ tɛhgɛ wɛ̂. 49 Nàtanāèl à timbhɛ lɛ, À Rabì, Ù yè Mǎn Nyāmbɛɛ̀; ù yè Kiŋɛ Ìsrǎɛ̀l. 50 Yesù à timbhɛ nyɛ lɛ, Ɓàà inyǔlɛ̄ mɛ̀ ŋ̀kal wɛ lɛ̄, Mɛ̀ ǹtɛhɛ wɛ ī sī ɛ̄ faygè, jɔn ù nhēmlɛ̀nɛ̀? Ù gatɛ̄hɛ maàm màkɛŋi ìlɔ̀ɔ̀ mana. 51 Nì nyɛ a kal nyɛ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, Nì gatɛ̄hɛ ŋgiī ì ma y�᷆blà, aŋgɛ̀l i Nyambɛ kì i ɓɛdɛ̂k, i sohòk i ŋgìi Mǎn mùt.


Yòhanɛ̀s
2

1 Hilɔ̄ hi ńyonos diaâ lìɓii lī ɓā ī Kānà Gàlìleà; nyǎŋ Yēsù à ɓa mù. 2 Ɓa nāŋa kì Yesù nì ɓànigîl ɓee liɓīi lì. 3 Wây ì mǎl ɓàŋ, nyǎŋ Yēsù à kal nyɛ lɛ, Ɓa gweē hā ɓe waày.
4 Yesù à timbhɛ nyɛ lɛ, À mudàa, ɓàa ɓěhnà wɛ̂ kii? Ŋgɛŋ yɛ̂m ì ŋ̀kɔ̂lgà ɓee. 5 Nyǎŋ à kal ɓaɓòŋòl lɛ, Ɓɔ̀ŋa tɔ̀ kinjɛ̄ jàm à ŋkàl ɓee. 6 Mìŋebel mi malep mi ŋgɔ̂k minsamàl mi ɓā hā kìkìi lɛ̄m pubhà i Lôk Yudà, wada u yɔŋɔ̀k mìnhɔ̀n imaà tɔ̀ miaâ. 7 Yesù à kal ɓɔ lɛ, Yonhana màlep miŋēbel; nì ɓɔ ɓa yonos ŋwɔ ɓāŋ. 8 Nì nyɛ a kal ɓɔ lɛ, Aba nī hanaànɔ, kɛ̀ɛ̀nana mɔ̄ yak ŋ̀kɛ̀nà ŋgànd. Nì ɓɔ ɓa kɛnā mɔ. 9 Ŋ̀kɛ̀nà ŋgànd à nɔ̀ɔ̀dɛ ɓǎŋ màlep mɔ ɓàyìlga wây, à yi ɓē hɛ̌t ì ǹlôl [ndi ɓàɓòŋòl ɓa āp màlep ɓɔn ɓa yîk], ŋ̀kɛ̀nà ŋgànd à sebēl mɓiimùdàa, 10 à kal nyɛ lɛ, Hi mût à mɓòk ndugi tegi wây lam; ŋgèdà ɓòt ɓa nyɔ jogà, hanyɛ̄n à ntēgi ì ì tà ɓe lam pak; ndi wɛ̀ ù m̀ɓii wây lam lɛtɛ̀ɛ̀ nì hanânɔ. 11 Bìɓòdlɛnɛ bi biyìmbnɛ bi manyaga Yēsù à ɓɔ̌ŋ gwɔ bīni i Kānà Gàlìleà, à eba lipem jee; ɓànigîl ɓee kî ɓa hemlɛ nyɛ.
12 I mbūs hālà à sos Kàpɛrnāùm ɓɔnà nyâŋ nì lògnyâŋ nì ɓànigîl ɓee; ndi ɓa yěn ɓē nyɔɔ̄ ŋgàndàk dilɔ.
13 Pasàu ì Lòk Yudà ì ɓa ɓɛ̀bɛ̀ɛ̀, Yesù à ɓɛt i Yèrusàlɛ̀m.14 À kɔba ɓanùŋùl nyàgà nì mìntomba nì dìɓɛ̀ŋ, yàk ɓàhèŋhà mɔ̀ni, ɓa yiī mū tēmpɛ̀l. 15 Nì nyɛ a ɓak ŋkasa miŋkòò, à luhūl gwɔm gwɔbisonā i tēmpɛ̀l, mìntomba nì nyàgà; à cam mɔnī mi ɓahèŋhà mɔ̀ni, à ɓos bitêblè gwap; 16 à kal ki ɓànùŋùl dìɓɛ̀ŋ lɛ, Hèèana gwɔ̀m bi hāna; nì yìlha ɓaŋ ndāp Tàta ndāp nyùŋga. 17 Ɓànigîl ɓee ɓa hɔŋɔl kìì i tìlɓa lɛ̄, Ŋgòŋ inyùu ndāp yɔɔ̄ŋ ì gamìlɓa mɛ̂. v 18 Jɔn Lòk Yudà i kǎl nyɛ̄ lɛ, ù ŋēba ɓes kīnjɛ̄ yìmbnɛ munu màm mana ù mɓɔ̀ŋ? 19 Yesù à tîmbhɛ̀, à kal ɓɔ lɛ, Ɓoga tēmpɛ̀l ìni, ndi mɛ̀ gaōŋol yɔ dīlɔ̄ diaâ. w 20 Nì Lòk Yudà i kal lɛ, Tempɛ̀l ìni ì oŋna mòm mana mā ŋwii nì minsamàl, yɔ̌n ù gaōŋol dilɔ̄ diaâ? 21 Ndi à ɓa pɔt īnyùu tēmpɛ̀l ì nyùù yeè. 22 Jɔn ŋgèdà à tùglana ī kède ɓàwɔga, ɓànigîl ɓee ɓa ɓìgda lɛ̄ à pɔt hālà; nì ɓɔ ɓa hemlɛ Litìlà, nì ɓàŋga Yēsù à pɔt. 23 À ɓa ɓǎŋ Yèrusàlɛ̀m i Pāsà, ŋgèdà ŋgànd, ŋgàndàk ì hemlɛ joy jee, ɓa tɛhgɛ̀ bìyìmbnɛ gwee à ɓa ɓɔ̂ŋ. 24 Ndi Yesù à yùgyɛnɛ ɓē ɓɔ nyùu, inyǔlɛ̄ à ɓa yi ɓòt ɓɔɓasonā, 25 Nì inyǔlɛ̄ i ɓā soòmblà ɓe ni nyɛ̄ lɛ mùt a ɓogōl nyɛ̄ mbògi inyùu mùt; inyǔlɛ̄ nyɛmɛ̀dɛ à ɓa yi màm ma ye ī kède mùt.


Yòhanɛ̀s 
3


1 Mùt Fàrisày wàda à ɓa mù, jòy jee lɛ Nìkòdemò, ŋ̀ànɛ̀
wàda Lòk Yudà; 2 nyɛn à kɛ̀ɛ yāk Yēsù jùu, à kal nyɛ lɛ, À Rabì, dì ńyī lɛ ù yè màlêt à nlòl yak Nyāmbɛɛ̀; inyǔlɛ̄ mùt nyɛkǐnyɛ̄ à nlà ɓe ɓɔŋ biyìmbnɛ bini ù mɓɔ̀ŋ hànduk lɛ
Nyambɛ à yè nì nyɛ. 3 Yesù à timbhɛ nyɛ lɛ, Hɔ̀dɔ, hɔ̀dɔ, mɛ̀ nhɔ̄mb wɛ lɛ̄, hàɓaɓe lɛ mùt à ŋ̀gwee yɔndɔ, à tà ɓe lɛ à tɛhɛ anɛ̀ Nyambɛ̂. 4 Nìkòdemò à kal nyɛ lɛ, M̀maŋ mût wɔ u ŋgwēe la kiì? Ɓàa à nlà ki jòp liɓùm li nyâŋ lɛ a timba gwēe? 5 Yesù à timbhɛ nyɛ lɛ, Hɔ̀dɔ, hɔ̀dɔ, mɛ̀ nhɔ̄mb wɛ lɛ̄, hàɓaɓe lɛ mùt à ŋ̀gwee ni màlep nì Mbuu, à tà ɓe lɛ à jop i ànɛ̀ Nyambɛ̂. 6 Yɔ̀m i ŋgweenɛ minsòn i ye mìnsòn; i ī ŋgweenɛ Mbūu i ye mbūu. 7 Ù hɛl ɓaŋ lakìi mɛ̀ ŋkàl wɛ lɛ̄ nì ǹlama gwee yɔndɔ. 8 Mbɛ̀bi ì nhòŋ hɔma ì ŋgwe᷆s; ù nnɔ̄k yɔ mbìmbà, ndi ù ńyī ɓe hɛ̌t ì nlòl, tɔ̀ i hɛ̌t ì ŋkɛ̀; halā kì nyɛn ī ye nì hi mût à ŋ̀gweenɛ Mbūu.9 Nìkòdemò à timbhɛ nyɛ lɛ, Lɛlaa màm mana ma ye lɛ̄ ma ɓa? 10 Yesù à timbhɛ nyɛ lɛ, Wɛ̀ màlêt Isrǎɛ̀l, ndi u yi ɓe màm mana? 11 Hɔ̀dɔ, hɔ̀dɔ, mɛ̀ nhɔ̄mb wɛ lɛ̄, dì mpɔ̄t màm dì ńyī, dì ɓɔ̀gɔ̀k kì mbògi inyùu màm dì bitɛ̄hɛɛ̀; ndi nì ńyɔ̀ŋ ɓe mbogī yeès. 12 Iɓālɛ̄ mɛ̀ bikàl ɓee màm ma hisi ndi nì hemlɛ ɓee, lɛlaa nì gahēmlɛ iɓālɛ̄ mɛ̀ ŋ̀kal ɓee màm ma ŋgiì? 13 Mùt nyɛkǐnyɛ̄ à mà ɓɛt ɓe ŋgìi, hàndugi nu à lǒl ŋgìì lɛ Mǎn mùt. 14 Kìkìi Mōsè à ɓedes nyɔ̀ɔ̀ i ŋɔ̀ŋ, halā kì nyɛn yàk Mǎn mùt à ǹlama ɓedhànà, 15 lɛ tɔ̀njɛɛ à nhēmlɛ̀ nyɛ à òbi ɓâŋ, ndi a ɓana nìŋ ɓɔgā.16 Inyǔlɛ̄ Nyambɛ à lòòha gwēs ŋkɔ̀ŋ hisi, jɔn à tinɛ pɔ̀mbɛ̀ yèe ŋ̀gwalâk Man, lɛ tɔ̀njɛɛ à nhēmlɛ nyɛ àganīmil ɓee, ndi à gwèe nìŋ ɓɔgā. 17 Inyǔlɛ̄ Nyambɛ à ɔm ɓē Man weē munu ŋkɔ̀ŋ hisi i pēmhɛ̀nɛ̀ ŋ̀kɔ̀ŋ hisi mbàgi, ndigi lɛ̄ ŋ̀kɔ̀ŋ hisi u tɔhlana īnyùù yeè. 18 Nu à nhēmlɛ nyɛ à ŋkòs ɓe mbagī; nu à nhēmlɛ̀ ɓee à m̀mal koōs mbagī, inyǔlɛ̄ à bihēmlɛ ɓe joy li pɔmbɛ̀ Mǎn Nyāmbɛɛ̀. 19 Ŋgɔ ìni yɔ̌n ì yè mbàgi, lɛ màpubi ma bilɔ̀ ŋkɔ̀ŋ hisi, ndi ɓòt ɓa bigwēs jiibɛ̀ ìlɔ̀ɔ̀ màpubi, inyǔlɛ̄ mìnsɔn ŋwap mi ɓeè mìmɓɛ. 20 Inyǔlɛ̄ hi muùt à mɓɔ̀ŋ ɓeba à ŋɔ̀ɔ̀ mapubi, à mpām ɓe mapūbi, lɛ mìnsɔn ŋwee mi tiga lɛ mi yɛɛlànà.21 Ndi nu à mɓɔ̀ŋ maliga à mpām mapūbi, lɛ mìnsɔn ŋwee mi nɛnɛ, lɛ à mɓɔ̀ŋ ŋwɔ nì Nyambɛ̂.Nyɛ à ǹlama kɛŋɛ̂p, ndi mɛ̀ mɛ̀ tigɓàk 22 I mbūs màm mana, Yesù nì ɓànigîl ɓee ɓa kɛ lɔ̀ŋ Yudēà; nyɛ nì ɓɔ ɓa yen nyɔɔ̀, à sòblɛ̀gɛ̀. 23 Yàk Yòhanɛ̀s à sòblɛ̀gɛ̀ nyɔ̀ɔ Ēnɔ᷆n ɓɛ̀bɛ̀ɛ̀ nì Salèm, inyǔlɛ̄ ŋgàndàk màlep ì ɓa nyɔ̀ɔ̂; ɓòt ɓa lɔ̂k ɓa sôblàgà. 24 Inyǔlɛ̄ Yòhanɛ̀s à ɓa ŋgì kwìhbana i mɔ̀k. 25 Ɓànigîl ɓa Yohānɛ̀s ɓɔ nì mǎn Lòk Yudà ɓa kahal pèèna inyùu pūbhà. 26 Nì ɓɔ ɓa kɛ yāk Yòhanɛ̀s. Ɓa kal nyɛ lɛ, À Rabì, nu ɓěnà nyɛ nì ɓeè nyɔ̀ɔ ŋwìì Yɔrdàn, nu ù biɓɔ̀k mbogī inyùù yeē, nǔnkì, à nsòblɛ̀, ɓòt ɓɔɓasonā kiì ɓa ŋkɛ̀ i nyɛ̄nī. 27 Yòhanɛ̀s à timbhɛ lɛ, Mùt à nlà ɓe kos jaàm, hànduk lɛ li tina nyɛ, li lolàk i ŋgìi. 28 Ɓèèɓɔmɛ̀dɛ nì yè mɛ̀ mbògi lɛ mɛ̀ bikàl lɛ, Mɛ̀ tà ɓe mɛ Krǐstò, ndigi lɛ̄ mɛ̀ ŋ̀oma nyɛ bisū. 29 Nu à gwèe m̀ɓɔm nyɛn à yè m̀ɓiî; ndi lìwanda li mɓiî, li lī tee li ɛmblɛ̀gɛ̀ nyɛ, li ŋkɔ̀n masee ŋgandàk inyùu kīŋ m̀ɓiî; jɔn màsee mɛ̂m mana ma ye ɓàyɔnga. 30 Nyɛ à ǹlama kɛŋɛ̂p, ndi mɛ̀ mɛ̀ tigɓàk.31 Nu à nlòl i ŋgìì à yè i ŋgìi ɓɔ̄ɓasonā; nu à yè nu hìsi à yè nu hìsi; à mpɔ̄t kìi nū hìsi; nu à nlòl i ŋgìì à yè i ŋgìi ɓɔ̄ɓasonā. 32 À mɓɔ̀k mbogī inyùu màm à bitɛ̄hɛɛ̀ nì nɔk; ndi mùt nyɛkǐnyɛ̄ à ńyɔ̀ŋ ɓe mbogī yeè. 33 Nu à biyɔ̀ŋ mbogī yeē à mɓānd ɓendel lɛ Nyambɛ à yè màliga.34 Inyǔlɛ̄ nu Nyāmbɛ à ŋ̀ɔm à mpɔ̄t biɓàŋga bi Nyambɛ̂; inyǔlɛ̄ à ntī ɓe Mbuu ni hìhègà. 35 Ìsaŋ à ŋgwēs Man, à bitī ki màm mɔmasonā i wɔ̀ɔ̀ wee. 36 Nu à nhēmlɛ Man à gwèe nìŋ ɓɔgā; ndi nu à nnōgol ɓe Man à gatɛ̄hɛ ɓe niìŋ, ndi hìun hi Nyambɛ hī tiŋī nì nyɛ.


Yòhanɛ̀s	
4
	
1 Yesù à yi ɓǎŋ lɛ̄ Fàrisày i nɔ̄k lɛ à ńyìlha ŋgàndàk ɓòt ɓànigîl, à sòblɛ̀gɛ̀ kì ìlɔ̀ɔ̀ Yòhanɛ̀s, 2 [tɔ̀ lakìi Yēsù nyɛmɛ̀dɛ à ɓa sôblɛ̀ ɓee, ndik ɓànigîl ɓee], 3 à nyɔdi Yùdeà, à temb ki Gàlìleà. 4 Ndi à ɓa lama ndīk lòo Sàmarìà. 5 Halā nyɛ̄n à pam ŋkɔ̀ŋ Samārīà wada lɛ Sìkâr, ɓɛ̀bɛ̀ɛ̀ nì hɔ̀ma hìsi Yākòb à ti màn weē Yosɛ̀f; y 6 Lìŋgɛn li Yakòb li ɓā hà.Yesù à ɓa ŋ̀waaga likè, à yen pāŋ lìŋgɛn. Halā à ɓa ɓɛ̀bɛ̀ɛ̀ nì ŋgɛŋ ì ǹyonos isamàl [ɓɛ̀bɛ̀ɛ̀ nì kɔ̀sì].7 Mùdàa Sàmarìà à lɔɔ̄ āp màlep; Yesù à kal nyɛ lɛ, Ti mɛ̀, mɛ nyɔ. 8 Inyǔlɛ̄ ɓànigîl ɓee ɓa kɛ̀ɛ ŋkɔ̀ŋ i sɔ̄mb bìjɛk 9 Hanyɛ̄n mùdàa Sàmarìà à kǎl nyɛ̄ lɛ, Lɛlaa wɛ̀ mǎn Lòk Yudà ù ńyīdil mɛ mùdàa Sàmarìà màlep? [Inyǔlɛ̄ Lòk Yudà i ɓā podhànà ɓe ni ɓòt ɓa Samārìà]. 10 Yesù à timbhɛ nyɛ lɛ, Ɓalɛ ɓɔ ù yik likèblà li Nyambɛ̂, nì ǹjɛɛ à ŋkàl wɛ lɛ̄, Ti mɛ̀, mɛ nyɔ, ki ù ɓak lɛ ù yet nyɛ, ndi à ɓak lɛ à ti wɛ màlep ma nîŋ. 11 Mùdàa à kal nyɛ lɛ, À tâ, ù gwèe ɓē yɔm i ebeèl, ɓɛɛ malep kî i ye ǹjòôŋ; hɛ ni ù gwèènɛ mālēp ma niìŋ mâ? 12 Ɓàa ù nlɔ̀ɔ̀ tatā wès Yakòb, nu à ti ɓès ini ɓɛ̄ɛ malep, i nyɛ̄mɛ̀dɛ à ɓa nyɔ, nyɛ nì ɓɔn ɓee nì bìlem gwee? 13 Yesù à timbhɛ nyɛ lɛ, Hi mût à nnyɔ̄ malēp māna nyùs i gagwɛ̀l ki nyɛ̄; 14 ndi tɔ̀njɛɛ à nnyɔ̄ malep mɛ̀ gatī nyɛ nyùs i gagwɛ̀l ha ɓe nyɛ; ndi màlep mɛ̀ gatī nyɛ̄ ma gayìla liŋgɛn li malep i kède yeè, li pemhàk màlep lɛtɛ̀ɛ̀ nì i nìŋ ɓɔgā. 15 Mùdàà a kal nyɛ lɛ, À tâ, ti mɛ̀ malēp maà, lɛ nyùs i gwɛ̀l ha ɓaŋ mɛ̀, tɔ̀ lɔ̀ nyɔ̀nɔ i āp. 16 Yesù à kal nyɛ lɛ, kɛ̀ sèbel ǹlo wɔ̀ŋ, u temb kì hana. 17 Mùdàa à timbhɛ nyɛ lɛ, Mɛ̀ gwèe ɓē mɛ ǹlom. Yesù à kal nyɛ lɛ, Ù m̀pɔt lɔŋgɛ lɛ̄, Mɛ̀ gwèe ɓē mɛ ǹlom; 18 inyǔlɛ̄ ù ɓeè ù gwèe ɓàlom ɓatân; ndi nu ù gwèe hānaànɔ à tà ɓe wɛ ǹlom; halā nyɛ̄n ù m̀pɔt maliga. 19 Mùdàa à kal nyɛ lɛ, À tâ, mɛ̀ ntɛ̄hɛ lɛ ù yè m̀podôl, 20 Ɓɔ̀tàta ɓēs ɓa ɓā ɓegeès Nyambɛ mūnu hikòa hini; 21 ndi ɓèe nì ŋkàl lɛ i Yèrusàlɛ̀m nyɛn hɔ̀ma à yè ɓòt ɓa nlama ɓeghɛ̀nɛ̀. Yesù à kal nyɛ lɛ, À mudàa, hemlɛ mɛ̀, ŋgɛŋ ì nlɔ̀ lɛ nì gaɓēghɛnɛ ɓe Tatā mūnu hikòa hini tɔ̀ i Yèrusàlɛ̀m. 22 Nì mɓēges jaàm nì ńyī ɓēe; ɓěs dì mɓēges jaàm dì ńyī, inyǔlɛ̄ tɔhi ī nlòl i Lòk Yudà. 23 Ndi ŋgɛŋ ì nlɔ̀, yɔ̀ yaga ìni, ŋgèdà ɓàŋga ɓaɓegês ɓa gaɓēges Tatā i mbūu nì malīga; inyǔlɛ̄ ndòŋ ìni yɔ̌n Tàta à ńyēŋ i ɓēgeès nyɛ. 24 Nyambɛ à yè Mbuu; ɓòt ɓa mɓēges nyɛ ɓa nlama ɓeges nyɛ i mbūu nì malīga25 Mùdàa à kal nyɛ lɛ, Mɛ̀ ńyī lɛ Mèsià wàda à nlɔ̀ [nu à nsèbla lɛ Krǐstò]; ŋgèdà à nlɔ̀, à gakàl ɓes màm mɔmasonā. 26 Yesù à kal nyɛ lɛ̄, Mɛ̌n mɛ̀ yè nyɛ, mmɛ̀ nunu mɛ̀ mpōdos wɛɛ̀.27 Ha ŋgèdà ì nyɛn ɓànigîl ɓee ɓa lǒl; ɓa hɛl kìi à ɓa kwɛ̂l nì mùdàa; ndi tɔ̀ mùt à kǎl ɓē lɛ, Ù ńyēŋ kii? Tɔ̀lɛ, inyǔkī ù ŋkwɛ̀l lôŋnì nyɛ? 28 Nì mùdàa à yek ebel yee, à kɛ ŋkɔ̀ŋ, à kal ɓoòt lɛ, 29 Lɔ̀na, tɛhna mùt nu à ŋ̀kal mɛ màm mɔmasonā yaga mɛ̀ biɓɔ̀ŋ. Ɓàà lɛ nyɛn à tà ɓe Kristò? 30 Ɓa nyɔdi ŋkɔ̀ŋ ɓa kɛ ī nyɛ̄nī. 31 Ha pōla ì, ɓànigîl ɓee ɓa sɔɔhɛ nyɛ, ɓa kal lɛ, À Rabì, jɛ. 32 Ndi à kal ɓɔ lɛ, Mɛ̀ gwèe bìjɛk i jɛ̄ bi ye lɛ̄ nì ńyī ɓēe. 33 Nì ɓànigîl ɓa ɓadna lɛ, Ɓàa mùt à ɓak lɛ à yik lɔnā nyɛ yɔ̀m jɛ? 34 Yesù à kal ɓɔ lɛ, Bìjɛk gwɛ̂m bi ye ī ɓɔ̀ŋ sòmbòl i nu à biɔ̄m mɛɛ̀, nì i yōnoòs ǹsɔn wee. 35 Ɓàa nì ŋkàl ɓe lɛ, Lìɓùmbùl li ŋgi yiī lɛ̀n soŋ inâ? Nùnakì, mɛ̀ ŋkàl ɓee lɛ, pàna mìs manân, ni ɓeŋgɛ̄ kìi ŋwɔ̀m mi ye ɓàhoolaga inyùu lìɓùmbùl. 36 Nu à mɓùmbùl à ŋkòs nsaâ, à ŋkòhlɛ ki màtam lɛtɛ̀ɛ̀ nì i nìŋ ɓɔgā, lɛ nu à nsāl nì nu à mɓùmbùl ɓa kɔn màsee lôŋ.37 Inyǔlɛ̄ ha nyɛ̄n lìpodol li ye màliga lɛ, Wàda à nsāl, nûmpɛ à ɓùmblàk. 38 Mɛ̀ biɔ̄m ɓee i ɓùmbùl jàm nì bisāl ɓēe; ɓapɛ ɓa bisāl, ndi ɓèè ni jop nsɔ̄n wap.39 Ŋgàndàk ɓòt ɓa Samārìà ɓa ŋkɔ̀ŋ û ɓa hemlɛ nyɛ inyùu ŋgàlà mùdàà nu à ɓɔ̌k mbògi lɛ, À ŋ̀kal mɛ màm mɔmasonā yaga mɛ̀ biɓɔ̀ŋ. 40 Kìi ɓòt ɓa Samārìà ɓa nlɔ nyɛ̄nī, ɓa sɔɔhɛ nyɛ lɛ a yen ɓɔ̄nī; nì nyɛ à yen haà dìlɔ diɓaà. 41 Ŋgàndàk ìpɛ ki ì hemlɛ inyùu ɓàŋga yee; 42 nì ɓɔ ɓa kal mudàà lɛ, Dì nhēmlɛ hanaànɔ, hà inyùu lìkàlàk jɔŋ ɓee; inyǔlɛ̄ ɓès ɓɔmɛ̀dɛ dì ǹnɔk, dì ńyī ki lɛ̄ nunu à yè tɔy Ntɔhɔ̂l ŋ̀kɔ̀ŋ hisi, Krǐstò.43 Dìlɔ diɓaà di dī tāgɓɛ ɓǎŋ, à nyɔdi hâ, à kɛ Gàlìleà.44 Inyǔlɛ̄ Yesù nyɛmɛ̀dɛ à ɓɔ̌k mbògi lɛ m̀podol à gwèe ɓēlipem lɔ̀ŋ yee yɔmɛ̀dɛ. 45 À pam ɓǎŋ Gàlìleà, ɓòt ɓa Galìleà ɓa lɛɛgɛ nyɛ, lakìì ɓa tɛ̄hɛ màm mɔmasonā à ɓɔ̌ŋ Yèrusàlɛ̀m i ŋgànd; inyǔlɛ̄ yàk ɓɔ ɓa kɛ̀ɛ ŋgànd.46 Nì Yesù à temb ki Kānà Gàlìleà, hɛ̌t à yìlhana màlep wây. a Hêdmàn kiŋɛ yàda ì ɓa nyɔ̀ɔ̂, màn weē à ɓa kɔ̂n i Kàpɛrnāùm. 47 À nɔk ɓǎŋ lɛ̄ Yesù à ǹnyɔdi Yùdeà à m̀pam Gàlìleà, à kɛ nyɛ̄nī, à sɔɔhɛ nyɛ lɛ a sôs, a melēs màn weè; inyǔlɛ̄ à ɓa à yèŋi. 48 Hanyɛ̄n Yēsù à kǎl nyɛ̄ lɛ, Hàɓaɓe lɛ nì ǹtɛhɛ biyìmbnɛ nì màm ma helha, nì tà ni ɓe lɛ nì hemlɛ̀! 49 Hêdmàn kiŋɛ ì kal nyɛ lɛ, À Ŋwɛt, sǒs ìlɔ̀lɛ màn wɛ̂m à ŋ́wɔ̄. 50 Yesù à kal nyɛ lɛ, Kɛ̀nɛk; màn wɔŋ à nnìŋ.Mùt nu à hemlɛ ɓaŋgā Yēsù à kǎl nyɛ̄, à kɛ̂. 51 À ɓa ɓǎŋ à nsòs, mìŋkɔ̀l ŋwee mi ɓɔmā nyɛ, mi kal lɛ màn weē à nnìŋ. 52 Hanyɛ̄n à ɓǎt ɓɔ ŋgɛ̄ŋ à ɓòdol ɓɔ̀ŋ mboo. Nì ɓɔ ɓa kal nyɛ lɛ, Yàni ŋgɛ̄ŋ yadā nyɛn lìhɛp li bimàl. 53 Halā nyɛ̄n ìsaŋ à yi lɛ̄ mu ŋgɛ̄ŋ ì nyɛn Yēsù à bikèlel nyɛ lɛ, Màn wɔŋ à nnìŋ; nyɛmɛ̀dɛ à hemlɛ̀, nì ndap yeē yɔ̀sonā.54 Ini yɔn i ye yìmbnɛ i ńyonos biɓaà Yesù à ɓɔ̌ŋ, i nyɔ̄di à nyɔdi Yùdeà, à pam Gàlìleà.
	
Yòhanɛ̀s	
5
	
1 I mbūs màm mana, ŋgànd Lòk Yudà ì ɓa, nì Yesù à ɓɛt Yèrusàlɛ̀m.
2 Tìtìmbà i ye nyɔ̀ɔ Yèrusàlɛ̀m ɓɛ̀bɛ̀ɛ̀ nì ŋwɛ̀mɛl mintomba, i nsèbla i hɔ̄p Hebɛ̀r lɛ Bètesdà, i gweē màɓɛ̀bɛ matân. 3 Mu nyɛ̄n lìmùt li ɓakɔ̀kɔ̂n li ɓā li niŋī, ndim, nì bìɓok, [nì dìweha dī ɓoòt ɓa ɓɛmɛ̀k pùŋglà malep; 4 inyǔlɛ̄ aŋgɛ̀l Ŋwɛ̌t ì ɓa sôs i tìtìmbà ŋgèdà hɔgi, i pùŋgùl màlep; ha nyɛ̄n tɔ̀njɛɛ à ɓa ɓôk sòs i mbūs pùŋglà malep à ɓa mêlhànà, tɔ̀ kinjɛ̄ ndòŋ kɔ̀n à ɓa kɔ̂n.]
	5 Mùt wàda à ɓa hà, à ɓa yîŋyɛ̀ mòm maâ ma ŋwii nì jwɛ̀m. 6 Kìi Yēsù à ǹtɛhɛ nyɛ à nìŋi, à yi ki lɛ̄ à yè halā ǹtàndàà ŋgedà, à ɓat nyɛ lɛ, Ɓàa ù nsòmbol mâl? 7 Mùt bìyìŋyɛ̀ à timbhɛ nyɛ lɛ, À Ŋwɛt, mɛ̀ gwèe ɓē mɛ mùt à nlɛ̀ŋ mɛ tìtìmbà ŋgèdà màlep ma ntûŋglà; mɛ̀ yè mɛ
	kāhal kɛ̀, nûmpɛ a sos mɛ bīsū. 8 Yesù à kal nyɛ lɛ, Tɛlɛp, ɓada tāk yɔŋ, kɛ̀nɛk. 9 Nì mùt nu à mal bitēebīloŋi, à ɓada tak yee, à kahal kɛ̀.
	10 Yɔ̀kɛl à ɓa ŋgwà nɔ̂y. Jɔn Lòk Yudà i kèlel mùt à mèlhana lɛ̄, lɛ̌n à yè ŋgwà nɔ̂y; i ta ɓē wɛ kùndɛ̀ i ɓɛ̀gɛ̀ɛ̀
	tak yɔŋ. 11 À timbhɛ ɓɔ lɛ, ŋgɔ mùt à m̀melēs mɛɛ̀, nyɛn à ŋ̀kal mɛ lɛ̄, Ɓada tāk yɔŋ, kɛ̀nɛk. 12 Ɓa ɓat nyɛ lɛ, Ǹjɛɛ mût à ŋ̀kal wɛ lɛ̄, Ɓada tāk yɔŋ, kɛ̀nɛk? 13 Ndi nu à mèlhana à yi ɓē njɛɛ muùt nû; inyǔlɛ̄ Yesù à ǹnyimha, lakìi lìmùt li ɓā hā hɔ̀ma nû. 14 I mbūs hālà Yesù à kɔba nyɛ tēmpɛ̀l, à kal nyɛ lɛ, tɛhɛ kì, ù m̀mâl; ù ɓɔ̀ŋ ha ɓaŋ ɓēba, jàm li nlɔ̀ɔ̀
	hâ li tiga lɛ li lol wɛɛ̀, 15 Mùt nu à kɛ̂, à kal Loòk Yudà lɛ
	Yesù nyɛn à mèles nyɛ̄. 16 Jɔn Lòk Yudà i ɓā teèŋgànà Yesù, ɓa yeŋêk i nɔ̄l nyɛ̄, inyǔlɛ̄ à ɓɔ̌ŋ màm mana ŋgwà nɔ̂y. 17 Nì Yesù à timbhɛ ɓɔ lɛ, Tàta à ŋgwɛ̀l nsɔn lɛtɛ̀ɛ̀ nì hanânɔ, yàk mɛ̀ mɛ̀ ŋgwɛ̀l. 18 Jɔn Lòk Yudà i lòòha yēŋ
	njɛɛ̄l i nɔ̄l nyɛ̄, hà inyùu ɓē ndik lɛ̄ à ńyàn ŋgwa nɔ᷆y, ndi inyùu kì lɛ à nsèbel Nyambɛ lɛ̄ Ìsaŋ weē nyɛmɛ̀dɛ, à nhɛ̀k nyɛmɛ̀dɛ kàyàda kìi Nyāmbɛɛ̀.
	Ŋgùy ì Mǎn Nyāmbɛɛ̀
	19 Nì Yesù à timbhɛ ɓɔ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, Mǎn à tà ɓe lɛ à ɓɔŋ jaàm nì nyɛmɛ̀dɛ, ndik jàm à ntɛ̄hɛ
	Isāŋ à mɓɔ̀ŋ; inyǔlɛ̄ tɔ̀ kinjɛ̄ màm Ìsaŋ à mɓɔ̀ŋ, mɔ ki mɔ̄n yàk Mǎn à mɓɔ̀ŋ nlèlèm. 20 Inyǔlɛ̄ Ìsaŋ à nsìŋgɛ man, à ŋēba ki nyɛ̄ màm mɔmasonā nyɛmɛ̀dɛ à mɓɔ̀ŋ; à gaēba ki nyɛ̄ mìnsɔn mìŋkɛŋi mi nlɔ̀ɔ̀ mini, lɛ ɓèè ni hɛ̂l. 21 Inyǔlɛ̄
	kìkìi Tàta à ntùgul ɓâwɔga, à tinâk ɓɔ nìŋ, halā kì nyɛn
	yàk Mǎn à ntī niìŋ tɔ̀njɛɛ à nsòmbol ti. 22 Tàta à mpēmhɛnɛ ɓe muùt mbàgi, ndi à ti Màn mbagī yɔ̀sonā, 23 lɛ ndi ɓɔ̄ɓasonā ɓa ti Màn lipem kìkìì ɓa ntī Isāŋ lipem.
	Nu à ntī ɓe Man lìpem, wɛ̀ɛ à ntī ɓe Isāŋ nu à ɔm nyɛ̄
	lìpem. 24 Hɔ̀dɔ, hɔ̀dɔ, mɛ̀ nhɔ̄mb ɓee lɛ, Nu à nnɔ̄k ɓaŋgā
	yɛɛ̀m, ndi à hemlɛ̀gɛ̀ kì nu à ɔm mɛ̀, à gwèe nìŋ ɓɔgā; à mpām ɓe mbàgi, ndi à yè ɓàtagɓaga nyɛ̂mb, à nîŋ. 25 Hɔ̀dɔ, hɔ̀dɔ, mɛ̀ nhɔ̄mb ɓee lɛ, ŋgɛŋ ì nlɔ̀, yɔ̀ yaga ìni, ŋgèdà ɓàwɔga ɓa ganōgol kiŋ Mǎn Nyāmbɛɛ̀, ɓa ɓā ganɔ̄k, ɓa ganǐŋ. 26 Inyǔlɛ̄ kìkìi Ìsaŋ à gwèe nìŋ nì nyɛmɛ̀dɛ, halā kì nyɛn à ti yàk Màn lɛ a ɓana nìŋ nì nyɛmɛ̀dɛ; 27 à ti nyɛ
	kùndɛ̀ i pēmeès mbàgi, inyǔlɛ̄ à yè Mǎn mùt. 28 Nì hɛl ɓaŋ
	inyùu jàm lini; inyǔlɛ̄ ŋgɛŋ ì nlɔ̀ lɛ ɓòt ɓɔɓasonā ɓa ye sɔ̀ŋ ɓa ganɔ̄k kiŋ yeē, 29 ndi ɓa gapām; ɓa ɓā biɓɔ̀ŋ lɔŋgɛ
	īnyùu lìtùgɛ̀ li nîŋ; ɓa ɓā biɓɔ̀ŋ ɓeba inyùu lìtùgɛ̀ li mbagī.
	Mbògi inyùu Yēsù
	30 Mɛ̀ nlà ɓe mɛ ɓɔ̀ŋ jâm nì mɛ̀mɛ̀dɛ; kìkìi mɛ̀ nnɔ̄k, halā
	nyɛ̄n mɛ̀ mɓàgàl; mbàgi yɛ̂m kì ì tee sēp; inyǔlɛ̄ mɛ̀ ńyēŋ
	ɓe mɛ sòmbòl yɛ̂m, ndik sòmbòl i Tatā nū à ɔm mɛ̀.
	31 Iɓālɛ̄ mɛ̀ mɓògol mɛmɛ̀dɛ mbogī, ki mbògi yɛ̂m ì tà ɓe maliga. 32 Nûmpɛ nyɛn à mɓògol mɛ mbògi, ndi mɛ̀ ńyī lɛ
	mbògi à mɓògol mɛ̂ ì yè màliga. 33 Nì biɔ̄m yak Yòhanɛ̀s, ndi à biɓɔ̀k mbogī inyùu màliga. 34 Ndi mbògi mɛ̀ ŋkòs ì nlòl ɓe ni mùt; ndi mɛ̀ mpɔ̄t màm mana lɛ ni tɔhlana.
	35 Nyɛn à ɓeè tuŋgɛŋ i nlɔ̄ŋ, i ɓayàk, nì bigwēs lɛ ni see ī
	kède màpubi mee ndèk ŋgèdà. 36 Ŋgɔ mbògi mɛ̀ gwèe ì nlɔ̀ɔ ì Yòhanɛ̀s; inyǔlɛ̄ mìnsɔn Tàta à bitī mɛ ī yōnoòs, mìnsɔn mi ŋwɔ̄mɛ̀dɛ mɛ̀ mɓɔ̀ŋ, ŋwɔn mi mɓògol mɛ
	mbògi lɛ Tàta à ɔm mɛ̀. 37 Tàta kì nu à ɔm mɛ̀ à biɓògol mɛ mbògi. Nì ǹnɔgɔ̂k ɓe kiŋ yeē, tɔ̀ tɛhɛ màòŋg mee. 38 Nì
	gwèe ɓē tɔ ɓàŋga yee ǹyènâk i kède na᷆n; inyǔlɛ̄ nì nhēmlɛ ɓe nu à ɔm. 39 Nì ŋ́wàn Matìlà, inyǔlɛ̄ nì nhɔ̄ŋɔl lɛ
	mu nyɛ̄n nì gwèènɛ nìŋ ɓɔgā; ndi mɔ ni mɔn ma mɓògol mɛ mbògi; 40 ndi ɓèe nì ntɔ̄p ɓe lɔ mɛ̌nī lɛ ni ɓana nìŋ.
	41 Mɛ̀ ŋkùhul ɓe mɛ lìpem ni ɓòt. 42 Mɛ̀ ńyī ɓee, lɛ nì gwèe ɓē gweha Nyāmbɛ ī kède na᷆n. 43 Mɛ̀ ǹlol i jòy li Tatà, ndi nì nlɛ̄ɛgɛ ɓe mɛɛ̀; iɓālɛ̄ mùt nûmpɛ à galòl i jòy jee nyɛmɛ̀dɛ, nyɛn nì galɛ̄ɛgɛ. 44 Lɛlaa nì nlà hemlɛ̀, ɓèè ɓa nì ŋkùhul lipem wàda nì nuu, ndi nì yeŋ ɓe lipem li nlòl yak m̀pɔ̀m Nyambɛ̂? 45 Nì hɔŋɔl ɓaŋ lɛ̄ mɛ̀ gaōm ɓee ǹsɔ̀hi yak Tàtâ; wàda à yè, lɛ Mosè, nu nì mɓōdol ŋɛm, nyɛn à ŋōm ɓee ǹsɔ̀hi. 46 Inyǔlɛ̄ iɓālɛ̄ nì ɓe hemlɛ̀ Mosè, ki nì bihēmlɛ yaàk mɛ̀; inyǔlɛ̄ à tìla īnyùù yɛ̂m. 47 Ndi iɓālɛ̄ nì nhēmlɛ ɓe matìlà mee, lɛlaa nì gahēmlɛ biɓàŋga gwɛ̂m?


Yòhanɛ̀s
6

1 I mbūs màm mana Yesù à kɛ ūu ŋwìì lɔm Gàlìleà, nu à yè kì Tìberìà. 2 Lìmùt lìkɛŋi li ɓā nɔɔ̀ŋ nyɛ, inyǔlɛ̄ li tɛ̄hɛ bìyìmbnɛ à ɓa ɓoŋòl ɓàkɔ̀kɔ̂n. 3 Nì Yesù à ɓɛt hikòa, à yen nyɔɔ̄ hisī nyɛ nì ɓànigîl ɓee. 4 Pasà, ŋgànd Lòk Yudà, ì ɓa ɓɛ̀bɛ̀ɛ̀. 5 Yesù à pàa ɓǎŋ mǐs, à tɛhɛ limùt lìkɛŋi li nlɔ̀ i nyɛ̄nī, à ɓat Filīpò lɛ, Hɛɛ dì gasōmbol bikɔ̀ga lɛ ɓòt ɓana ɓa ɓana yɔ̀m jɛ? 6 À kǎl hālā ī nɔ̀ɔ̀dɛ̀ nyɛ; inyǔlɛ̄ nyɛmɛ̀dɛ à ɓa yi jàm à gaɓɔ̌ŋ. 7 Fìlipò à timbhɛ nyɛ lɛ, Tɔ̀ bìkɔ̀ga bi mbogôl Denārìò* iɓaà bi kolī ɓē ni ɓɔ̄ lɛ hi muùt à kòhòk ndèk. 8 Ǹnigîl wèè wadā lɛ Àndrěà, mànyaŋ Sīmòn Petrò, à kal nyɛ lɛ, 9 Mààŋgɛ à yè hana, à gwèe bìkɔ̀ga bi kon bitân nì cɔ̀bi diɓaà; ndi halā à yè kii inyùu ŋgàndàk ɓòt ìni; 10 Yesù à kal lɛ, Yìha ɓòt hisī. Ŋgàndàk ɓàyòòmà ì ɓa hā hɔ̀ma nû. Hanyɛ̄n ɓòt ɓa yěn hīsī, jàm kìi ɓɔ̀ dìkoo ditân. 11 Nì Yesù à yɔŋ bikɔ̀ga, à ti ɓǎŋ màyègà, à kap gwɔ nì ɓànigîl, yàk ɓànigîl nì ɓɛ̀t ɓa ɓā ɓa yiī hīsī; halā kì nì cɔ̀bi kìkìì ɓa ɓā sombòl. 12 Ɓa nūu ɓǎŋ, à kal ɓanigiìl ɓee lɛ, Kɔ̀da bīkēt bi ńyeglɛ̀, lɛ yɔ̀m i nīmil ɓaàŋ. 13 Nì ɓɔ ɓa kɔt gwɔ, ɓa yonos jom li bisɛ̀l mbòk iɓaà nì bìket bi yēglɛ mū bīkɔ̀ga bi kon bitân ɓòt ɓa jɛ̄. 14 Jɔn ɓòt ɓa tɛ̄hɛ ɓǎŋ yìmbnɛ à ɓɔ̌ŋ, ɓa kal lɛ, Nunu nyɛn à yè tɔy mpodôl nu à ǹlama lɔ ī ŋkɔ̀ŋ hisi.15 Lakìi Yēsù à ɓa yi lɛ̄ ɓa nlɔ̀ i yɔ̀ŋ nyɛ nì ŋgùy i yìlhà nyɛ kīŋɛɛ̀, à kondɛ̄ ɓaāgɓa nyɔɔ̄ hikòa nyɛtāma.
16 Kòkoa i kwɔ̀ɔ ɓǎŋ, ɓànigîl ɓee ɓa sos ŋgwāŋ lɔɔ̀m, 17 Nì ɓɔ ɓa jop mòŋgo, ɓa kahal yàp lɔm i Kàpɛrnāùm. Ndi jǐbɛ̀ li kêp, Yesù ŋgì at ɓɔ. 18 Lɔ̌m à kahal pùŋglà inyǔlɛ̄ mbuk mbɛ̀bi à ɓa hôŋ. 19 Ɓa lūk ɓǎŋ jàm kìi ɓɔ kilòmedà itân tɔ̀ isamàl, ɓa tɛhɛ Yesù à kɛ̀nɛ̀k nì màkòò i ŋgìi lɔ̌m, à kòògɛ̀gɛ̀ mòŋgo ɓɛbɛ̀ɛ̀; nì ɓɔ ɓa kɔn wɔŋi. 20 Ndi à kal ɓɔ lɛ, Mɛ̀ nû, nì kɔ̀n ɓaŋ wɔ̀ŋi! 21 Hanyɛ̄n ɓa ɓā sombòl yɔ̀ŋ nyɛ mòŋgo; ndi kunda yada mòŋgo u cak i hɛ̀t ɓa ɓā kɛɛ̀.
	
22 Kɛl ì ɓa nɔ̂ŋ hâ, lìmùt li ɓā li tēe ūu ŋwìì Lɔ̂m li yìmbɛ
lɛ̄ mòŋgo ùmpɛ u ɓā ɓē haà ndik wāda, u ɓànigîl ɓee ɓa jǒp, nì lɛ Yesù à jǒp ɓē mu nyɛ̄ nì ɓɔ, ndik lɛ̄ ɓànigîl ɓee ɓa nyɔ̀di ɓɔ̄tāma. 23 Mòŋgo mìmpɛ mi lǒl ī Tìberìà, mi lɔ
ɓɛ̄bɛ̀ɛ̀ nì hɔ̀ma ɓa jēl bìkɔ̀ga Ŋwɛ̌t à ma māāl ti mayègà.
24 Lìmùt li tɛ̄hɛ ɓǎŋ lɛ̄ Yesù tɔ̀ ɓànigîl ɓee ɓa ta ɓē haà, ɓɔmɛ̀dɛ ɓa jop mu mòŋgo mî, ɓa kɛ Kàpɛrnāùm i yēŋ
25 Ɓa kɔ̄ba ɓǎŋ nyɛ̄ uu ŋwìì Lɔ̂m, ɓa kal nyɛ lɛ, ù ǹlol hana ŋgèdà mbɛɛ? 26 Yesù à timbhɛ ɓɔ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, nì ńyēŋ mɛɛ̀, hà inyùu ɓē lɛ nì bitɛ̄hɛ
biyìmbnɛ, ndik īnyǔlɛ̄ nì bijɛ̄ bikɔ̀ga, nì nuù. 27 Nì sal ɓaŋ īnyùu bìjɛk bi ŋòbì, ndik īnyùu bìjɛk bi nnɔ̀m lɛtɛ̀ɛ̀ nì i nìŋ ɓɔgā, gwɔn Mǎn mùt à gatī ɓee; inyǔlɛ̄ nyɛn Nyāmbɛ Tàta à ɓand ɓēndel. 28 Jɔn ɓa ɓǎt nyɛ̄ lɛ, Dì ǹlama ɓɔŋ kii, ndi wɛ̀ɛ dì m̀ɓɔŋ minsɔn mi Nyambɛɛ̀? 29 Yesù à tîmbhɛ̀, à kal ɓɔ lɛ, Ǹsɔn Nyambɛ ūnu, lɛ ni hemlɛ nū à ɔm. 30 Nì ɓɔ ɓa kal nyɛ lɛ, Kinjɛ̄ yìmbnɛ ù mɓɔ̀ŋ, lɛ di tɛhɛ, ndi di hemlɛ wɛ̀? Ù mɓɔ̀ŋ lîmbɛ jâm? 31 Ɓɔ̀tàta ɓā ɓā jɛ Mānà i ŋɔ̀ŋ kìkìì i ye ǹtǐlɓàgà lɛ, À ti ɓɔ̄ bìkɔ̀ga bi nlòl i ŋgìì lɛ
ɓa jɛk. b 32 Nì Yesù à kal ɓɔ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, Hà Mosè ɓe nyɛn à ti ɓèè kɔgā i nlòl i ŋgìi; ndi Tàta nyɛ̄n à ntī ɓee ɓàŋga kɔ̀ga ì nlòl i ŋgìi. 33 Inyǔlɛ̄ kɔ̀ga Nyambɛ ī ye ī ī nlòl i ŋgìi, i tinâk ŋkɔ̀ŋ hisi nìŋ. 34 Jɔn ɓa kèlel nyɛ̄ lɛ, À Ŋwɛt, tinak ɓěs kɔ̀ga ini ŋgèdà yɔ̀sonā.
35 Yesù à kal ɓɔ lɛ, Mɛ̌n mɛ̀ yè kɔ̀ga i nîŋ; mùt à nlɔ̀ i mɛ̌nī, njàl ì gagwɛ̀l ɓe nyɛ; nu kì à nhēmlɛ mɛɛ̀ nyùs i gagwɛ̀l ha ɓe nyɛ. 36 Mɛ̀ bikàl ɓee lɛ, Nì bitɛ̄hɛ mɛɛ̀, ndi nì ǹhemlɛ̀gɛ̀ ɓee. 37 Ɓòt ɓɔɓasonā Tàta à ǹti mɛ̂ ɓa galɔ̀ i mɛ̌nī; nu kì à nlɔ̀ i mɛ̌nī, mɛ̀ galùhul ɓe mɛ nyɛ̄. 38 Inyǔlɛ̄
	mɛ̀ bilòl i ŋgìi, hà i ɓɔ̀ŋ sòmbòl yɛ̂m ɓee, ndik sòmbòl i nu à ɔm mɛ̀. 39 Ndi sòmbòl i Tatā nū à ɔm mɛ̀ yɔ īni, lɛ i kède màm mɔmasonā à ti mɛ̀, mɛ̀ nimis ɓaŋ jàm jɔkǐjɔ̄, ndigi lɛ̄ mɛ tugūl jɔ̄ kɛ̄l ì nsōk. 40 Inyǔlɛ̄ sòmbòl Tatā īni, lɛ hi mût à ntɛ̄hɛ Man, à hemlɛ̀gɛ̀ kì nyɛ, a ɓana nìŋ ɓɔgā; ndi mɛ̀ gatùgul nyɛ kɛ̄l ì nsōk.
41 Halā nyɛ̄n Lòk Yudà i hùŋɓɛnɛ nyɛ̄, inyǔlɛ̄ à kǎl lɛ̄, Mɛ̌n mɛ̀ yè kɔ̀ga i nlòl i ŋgìi. 42 Nì ɓɔ ɓa ɓat lɛ, Ɓàa hà Yesù, Mǎn Yōsɛ̀f, ɓe nunu? Ɓàa dì nnɛ̄k isāŋ ɓɔ nyǎŋ?
Lɛla ni à ŋkàl lɛ, Mɛ̀ nlòl i ŋgìi? 43 Yesù à timbhɛ ɓɔ lɛ, Nì hùŋɓɛ ɓaŋ ɓèè ni ɓèe. 44 Mùt nyɛkǐnyɛ̄ à nlà ɓe lɔ ī mɛ̌nī, hàɓaɓe lɛ Tàta nu à ɔm mɛ̀ à ot nyɛ; ndi mɛ̀ gatùgul nyɛ
	kɛ̄l ì nsōk. 45 I ye ǹtǐlɓàgà i kède ɓàpodôl lɛ, Ɓɔɓasonā ɓa ganīigana ni Nyāmbɛɛ̀. c Hi mût à biɛ̄mblɛ Tatà, à niglɛ ki nyɛ̄nī, à nlɔ̀ i mɛ̌nī. 46 Mùt nyɛkǐnyɛ̄ à ǹtɛhgɛ̀ ɓe Tatà, hàndugi nu à nlòl yak Nyāmbɛɛ̀, nyɛn à bitɛ̄hɛ Tatà.
	47 Hɔ̀dɔ, hɔ̀dɔ, mɛ̀ nhɔ̄mb ɓee lɛ, Nu à nhēmlɛ mɛɛ̀ à gwèe nìŋ ɓɔgā. 48 Mɛ̌n mɛ̀ yè kɔ̀ga i nîŋ. 49 Ɓɔ̀sɔŋ ɓa jɛ̄k Mānà i ŋɔ̀ŋ, ɓa wɔ. 50 Ini yɔn i ye kɔ̀ga i nlòl i ŋgìi, lɛ mùt a jɛ̄ yɔ̄, à wɔ ɓee. 51 Mɛ̌n mɛ̀ yè kɔ̀ga i nîŋ, i ī nlòl i ŋgìi; iɓālɛ̄ mùt à ǹjɛ kɔ̀ga ini, à ganìŋ i ɓɔ̀ga ni ɓɔ̀ga; ndi kɔ̀ga mɛ̀ gatī i ye mìnsòn ŋwɛ̂m, inyùu nìŋ i ŋkɔ̀ŋ hisi.
	52 Nì Lòk Yudà i kahal nɔ̄mɔl ɓɔ nì ɓɔ, ɓa kalàk lɛ, lɛlaa mùt nunu à nlà ti ɓes mìnsòn ŋwee lɛ di jɛ? 53 Jɔn Yēsù à kèlel ɓɔ̄ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, hàɓaɓe lɛ nì ǹjɛ minsòn mi Man mùt, nì nyɔ kì màcèl mee, wɛ̀ɛ nì gwèe ɓē niìŋ i kède na᷆n. 54 Nu à njɛ̄ minsòn ŋwɛ̂m, à ǹnyɔ̂k kì màcèl mɛ̂m, à gwèe nìŋ ɓɔgā; mɛ̀ gatùgul ki nyɛ̄
	kɛ̄l ì nsōk. 55 Inyǔlɛ̄ mìnsòn ŋwɛ̂m mi ye mìntìîk mi bijɛk, màcèl mɛ̂m kì mìntìîk mi binyɔnyɔ̀. 56 Nu à njɛ̄ minsòn ŋwɛ̂m, à nyɔ̂k kì màcèl mɛ̂m, à ńyèn i kède yɛ̂m, mɛ̀ kì i kède yeè. 57 Kìkìi Tàta nū nìŋ à ɔm mɛ̀, mɛ̀ kì mɛ̀ nìŋlàk inyùu Tàtâ, halā nyɛ̄n nū à njɛ̄ mɛɛ̀, yàk nyɛ à ganìŋil cYòh 6: 45 Yès 54: 13
inyùù yɛ̂m. 58 Ini yɔn i ye kɔ̀ga i bilòl i ŋgìi. Hà kìkìi ɓɔ̀sɔŋ ɓa jɛ̄ ɓēe, ɓa wɔ; nu à njɛ̄ kɔ̀ga ini à ganǐŋ i ɓɔ̀ga ni ɓɔ̀ga.
59 À podol màm mana i ndāp mītìn, ŋgèdà à ɓa niigànà i Kàpɛrnāùm.
60 Ndi ŋgàndàk i kède ɓànigîl ɓee ɓa nɔ̄k ɓǎŋ hālà, ɓa kal lɛ, Lipōdol lini li ye ǹlɛ̀dɛk; ǹjɛɛ à nlà nɔk jɔ? 61 Lakìi Yēsù à ɓa yi ī kède yeē lɛ ɓànigîl ɓee ɓa nhùŋɓɛ inyùu jàm lî, à ɓat ɓɔ lɛ, ɓàà halā à mɓèègaha ɓee? 62 Ndi nì gapɔ̄t laa iɓālɛ̄ nì ǹtɛhɛ Man mùt à mɓɛ̄t hɔ̀ma à ɓênɛ̀ yòha? 63 Mbuu wɔn u ntī niìŋ; mìnsòn mi mɓāhal ɓe tɔ jàm; bìɓàŋga mɛ̀ bikàl ɓee bi ye mbūu, bi ye kì nìŋ. 64 Ndi ɓèe ɓàhɔgi nì nhēmlɛ̀ ɓee. Inyǔlɛ̄ Yesù à ɓe yi ìlɔ̀ yaga biɓèe ɓa ɓā ɓā hemlɛ̀ ɓee, nì nu à galīibana nyɛ. 65 Nì nyɛ
a kal ɓɔ lɛ, Jɔn mɛ̀ bikèlel ni ɓee lɛ mùt nyɛkǐnyɛ̄ à nlà ɓe lɔ ī mɛ̌nī, hàɓaɓe lɛ i ntina nyɛ nì Tàtâ.
66 Jɔn ŋgàndàk yee ɓanigîl i tìmbil nì mbus, ɓa hyom ha ɓe lôŋnì nyɛ. 67 Nì Yesù à kal jom nì iɓaà lɛ, Ɓàa yàk ɓèe nì nsòmbol nyɔdî? 68 Simòn Petrò à timbhɛ nyɛ lɛ, À Ŋwɛt, dì gakɛ̀ yak njɛ̄ɛ? Wɛ̌n ù gwèe bìɓàŋga bi nîŋ ɓɔgā. 69 Dì nhēmlɛ̀ kì, dì ńyī ki ǹtìîk lɛ ù yè Krǐstò nu à yè Mǎn Nyāmbɛ nū nìŋ. 70 Yesù à timbhɛ ɓɔ lɛ, Ɓàa mɛ̀ bitɛ̄p ɓe ɓee jǒm nì iɓaà, ndi wàda na᷆n à yè ǹsɔ̀hɔ̀p? 71 À pɔt yàà inyùu Yūdà, mǎn Sīmòn Iskàriòt, wàda mu jǒm nì iɓaà, inyǔlɛ̄ nyɛn à ɓa nū à galīibana nyɛ.

	
Yòhanɛ̀s
7

1 I mbūs màm mana Yesù à ɓa hyumûl i Gàlìleà; inyǔlɛ̄ à ɓa sombòl ɓe hyom i Yùdeà, lakìi Lòk Yudà i ɓā yeŋ njɛ̀l i nɔ̄l nyɛ̄. 2 Ndi ŋgànd bìlap* ì Lòk Yudà ì ɓɛɛmbɛ̀. 3 Nì lògnyaŋ i kaāl nyɛ lɛ, Nyɔ̀di hāna, kɛ̀nɛk Yùdeà, lɛ yàk ɓànigîl ɓɔŋ ɓa tɛhɛ mìnsɔn ŋwɔŋ ù mɓɔ̀ŋ. 4 Inyǔlɛ̄ mùt nyɛkǐnyɛ̄ à mɓɔ̀ŋ ɓe jâm lisɔ̀l, i ŋgèdà nyɛmɛ̀dɛ à ńyēŋ njɛɛ̄l i nɛ̄nɛ mɓàmba. Iɓālɛ̄ ù mɓɔ̀ŋ i màm mana, ùnda ŋ̀kɔ̀ŋ hisi wɛ̀mɛ̀dɛ. 5 Inyǔlɛ̄ tɔ̀ lògnyaŋ yee yaga i ɓā hemlɛ̀ ɓe nyɛ. 6 Nì Yesù à kal ɓɔ lɛ, Ŋgèdà yɛ̀m ì m̀pamâk ɓee, ŋgèdà nàn yɔ̀ ì yè ŋ̀kɔ̌lgà ŋgèdà yɔ̀sonā. 7 Ŋ̀kɔ̀ŋ hisi u ta ɓē lɛ u ɔɔ̄ ɓee, ndi mɛ̀n u ŋɔ̀ɔ̀, inyǔlɛ̄ mɛ̀ mɓògol wɔ mbògi lɛ mìnsɔn ŋwee mi ye mìmɓɛ. 8 Ɓèè ɓɛdgana ī ŋgànd; mɛ̀ mɛ̀ ŋkɛ̀ ndugi ɓe mɛ ŋgànd, inyǔlɛ̄ ŋgèdà yɛ̀m ì ŋ̀kɔ̂lgà ɓee. 9 Kìi à ŋ̀kal ɓɔ halà, à yeglɛ i Gàlìleà.10 Ndi lògnyaŋ i ɓɛ̄t ɓǎŋ ŋgànd, yàk nyɛ à yik ɓɛt, ndi hà mɓàmba ɓee, ndik kìkìi ndìdì. 11 Inyùuhālā nyɛ̄n Lòk Yudà i ɓā yeŋ nyɛ̄ mu ŋgànd, i ɓadàk lɛ, À yè hɛɛ? 12 Mìnhùŋɓɛ̀ mi ɓā ŋgàndàk inyùù yeē i kède màmùt; ɓàhɔgi ɓa kalàk lɛ, À yè lɔŋgɛ mu᷆t; ɓapɛ ɓɔ, Ɓààloŋɛ, à ńyùmus ndigi lìmùt. 13 Tɔ̀ halà mùt à pɔt ɓē mɓàmba inyùù yeē inyùu wɔ̀ŋi Lôk Yudà.
14 I ŋgɛ̀mbɛ ŋgànd yaga nyɛn Yēsù à jùbul tēmpɛ̀l, à kahal nīigà. 15 Jɔn Lòk Yudà i hɛ̄l, i kal lɛ, Mùt nunu à ńyī la kaàt, nyɛ ŋgì nigîl? 16 Nì Yesù à timbhɛ ɓɔ lɛ, Màeba mɛ̂m ma ta ɓē ìmɛ̂m, ndik mā nu à ɔm mɛ̀. 17 Iɓālɛ̄ mùt à nsòmbol ɓɔŋ sombòl yee, à gayī inyùu màeba mana, tɔ̀ɔ̀ma ye mā Nyambɛɛ̀, tɔ̀ɔ mɛ̀ mpɔ̄t ni mɛ̀mɛ̀dɛ. 18 Nu à mpɔ̄t ni nyɛ̄mɛ̀dɛ, à ńyīŋil nyɛmɛ̀dɛ lipem; ndi nu à ńyēŋ lipem li ŋwɛt à ɔm nyɛ̄, nyɛn à yè màliga, tɔ̀ ŋgìtɛlɛ̂bsep ì tà ɓe Ŋgànd bìlap ì ɓa ɓîgdà ŋwìì Lôk Yudà mi ɓā yěn ŋɔ̀ŋ, ì nsèbla ki ŋgànd lìɓùmbùl.i kède yeè. 19 Ɓàà Mosè à ti ɓē ɓee mbēn? Ndi tɔ̀ wàda na᷆n à ntēeda ɓe mben. Inyǔkī nì ńyēŋ njɛɛ̄l i nɔ̄l mɛ̀?20 Lìmùt li timbhɛ lɛ, Ù gwèe mbuu m̀ɓɛ; ǹjɛɛ à ńyēŋ njɛɛ̄l i nɔ̄l wɛ̀? 21 Yesù à timbhɛ ɓɔ lɛ, Mɛ̀ biɓɔ̀ŋ nsɔn wada, u heles ɓee ɓɔɓasonā. 22 Mosè à ti ɓèè likwɛ̀ɛ̀d [ndi li nlòl ɓe ni Mōsè, ndik nì ɓàsogol]; 23 ndi nì ŋkwɛ̀ɛ̀ mût ŋgwà nɔ̂y.Iɓālɛ̄ mùt à ŋ̀kwɛba ŋgwà nɔ̂y, lɛ mben Mōsè ì yèna ɓâŋ, ɓàa nì nnyēyey mɛ īnyǔlɛ̄ mɛ̀ bimèles mût ŋgìm ŋgwà nɔ̂y? 24 Nì ɓàglɛnɛ ɓaŋ kǐŋgèdà bìtee bi mis, ndi ɓàglana mbàgi ì tee sēp.
25 Jɔn ɓòt ɓa Yerūsàlɛ̀m ɓàhɔgi ɓa kèlel lɛ̄, Ɓàa hà nunu ɓe nyɛn ɓa ńyēŋ lɛ ɓa nɔl? 26 Nùnakì, à mpɔ̄t mɓàmba, ndi ɓa mpɔ̄t ɓe nyɛ jàm. Ɓàa ɓà-ànɛ̀ ɓa ńyī ntìîk lɛ nyɛn à yè Krǐstò? 27 Ɓěs dì ńyī ni mùt nunu hɛ̌t à nlòl; ki ī ye lɛ̄ i ŋgèdà Krǐstò à nlɔ̀, mùt nyɛkǐnyɛ̄ à gayī ɓe hɛ̌t à nlòl.28 Jɔn Yēsù à ɓedhɛnɛ kīŋ i tēmpɛ̀l, à kahal nīigà, à kàlàk lɛ, Nì ńyī mɛɛ̀, nì ńyī ki hɛ̌t mɛ̀ nlòl; mɛ̀ ǹlɔ ɓē mɛ nì mɛ̀mɛ̀dɛ, ndi nu à ɔm mɛ̀ à yè màliga, nyɛn nì ńyī ɓēe.29 Mɛ̀ mɛ̀ ńyī nyɛ, inyǔlɛ̄ mɛ̀ nlòl i nyɛ̄nī, nyɛ ki nyɛ̄n à ɔm mɛ̀. 30 Hanyɛ̄n ɓa yēŋ njɛ̀l i gwɛ̀l nyɛ; ndi mùt nyɛkǐnyɛ̄ à hɛ̌k ɓē nyɛ wɔ̀ɔ, inyǔlɛ̄ ŋ̀gɛŋ yeē ì ɓa ŋgì kɔ̀là. 31 Ŋgàndàk i kède lìmùt ì hemlɛ nyɛ̄, ɓa kal lɛ, Ɓàa ŋgèdà Krǐstò à galǒl, à gaɓɔ̀ŋ biyìmbnɛ ìlɔ̀ɔ̀ bi nūnu à mɓɔ̀ŋ?32 Fàrisày i nɔ̄k màm lìmùt li ɓa unɓɛ̀ inyùù yeè; bìprǐsì bìkɛŋi nì Fàrisày ɓa ɔm minlìmil i gwɛ̀l nyɛ. 33 Jɔn Yēsù à kèlel lɛ̄, mɛ̀ ŋgi yiī nì ɓèe ndèk ŋgèdà, ndi tɔ̀ lɛ mɛ̀ ŋkɛ̀ yak ŋwɛ̌t à ɔm mɛ̀. 34 Nì gayēŋ mɛɛ̀, ndi nì gatɛ̄hɛ ɓe mɛɛ̀; tɔ̀ hɔ̀ma mɛ̀ yè, nì tà ɓe lɛ nì lɔ hà. 35 Jɔn Lòk Yudà i ɓàdna lɛ̄, Mùt nunu à gakɛ̀ hɛɛ lɛ dì tɛhɛ ɓe nyɛ? Ɓàa à gakɛ̀ yak ɓā ɓā sànda ī Grǐkìà, a niiga ɓòt ɓa Grîkìà? 36 Kinjɛ̄ ɓàŋga ini à ŋkàl lɛ, Nì gayēŋ mɛɛ̀, ndi nì gatɛ̄hɛ ɓe mɛɛ̀; tɔ̀ hɔ̀ma mɛ̀ yè, nì tà ɓe lɛ nì lɔ hà?37 Kɛl ì nsōk, ŋgwà ŋ̀kɛŋi u ŋgând, e Yesù à tɛlɛ̂p, à ɓedes kiŋ ŋgìi, à kal lɛ, Iɓālɛ̄ nyùs i gweē mùt, a lɔɔ̄ mɛ̌nī, a nyɔ.38 Nu à nhēmlɛ mɛɛ̀, ɓàlɔ̀m ɓa malep ma nîŋ ɓa galòl i kède yeē, ɓa kulâk, kìkìi Lìtìlà li bikàl. f 39 Ndi à kèlel hālā īnyùu Mbūu nu, ɓā ɓā ɓā lɛ̄ ɓa hemlɛ nyɛ, ɓa nlama kôs; inyǔlɛ̄ Mbuu à ɓa ŋgì tinâ, lakìi Yēsù à ɓa ŋgì tina lipem.40 Ɓàhɔgi i kède lìmùt ɓa nɔ̄k ɓǎŋ bīɓàŋga bini, ɓa kal lɛ, Nunu à yè tɔy mpodôl. Ɓàhɔgi ɓɔ, Krǐstò nunu. 41 Ɓapɛ ki ɓɔ̄, kiyɔ, ɓàa Krǐstò à nlòl i Gàlìleà? 42 Ɓàa Lìtìlà li ŋkàl ɓe lɛ Krǐstò à nlòl i mbōo Dāvìd, nì i Bētlèhêm, mbāy Dāvìd à ɓanɛ? g 43 Halā nyɛ̄n mbāgla ì kwɔ̀ɔ ī kède lìmùt inyùù yeè. 44 Ɓòt ɓap ɓàhɔgi ɓa ɓā sombòl gwɛ̀l nyɛ, ndi mùt à hɛ̌k ɓē nyɛ mɔ̀ɔ.
45 Nì mìnlìmil mi temb yak bìprǐsì bìkɛŋi nì Fàrisày; nì ɓɔ ɓa ɓat ɓoòt lɛ, inyǔkī nì ǹlɔnā ɓe nyɛ. 46 Mìnlìmil mi timbhɛ lɛ, Mùt à m̀pɔdɔ̂k ɓe halā kɛ̄lkǐkɛ̄l. 47 Nì Fàrisày i timbhɛ ɓɔ lɛ, Ɓàa yàk ɓèè ɓa ńyumùs? 48 Ɓàa tɔ̀ ŋ̀ànɛ̀ wàda tɔ̀ Fàrisày yàda, ǹjɛɛ à ma hēmlɛ nyɛ? 49 Ndi limùt lini li ńyī ɓe mben li ntîhànà. 50 Nìkòdemò [wàda wap nu à ɓa nyɛ̄nī ŋgèdà bìsu] à kal ɓɔ lɛ, 51 Ɓàa mben yes ì mpēmhɛnɛ muùt mbàgi, hàɓaɓe lɛ ì ɓok ɛmblɛ muùt nyɛmɛ̀dɛ, nì yi jàm à m̀ɓɔ̂ŋ? 52 Ɓa timbhɛ nyɛ lɛ, ɓàa yàk wɛ̀ ù yè mùt Gàlìleà? Tɔ̀ŋɔl, u tɛhɛ lɛ̄ m̀podôl à mpēmel ɓe i Gàlìleà. 53 Nì ɓɔ ɓa kɛ̂ hikìi mùt i ndāp yeè.


Yòhanɛ̀s
8

1 Yesù à kɛ hīkòa Olīvè. 2 Kɛ̂glà tutu à kɛ kī ī tēmpɛ̀l, ɓòt ɓɔɓaso ɓā lɔ ī nyɛ̄nī; nì nyɛ à yen hisī, à kahal nīiga ɓɔ.3 Ɓàyimbēn nì Fàrisày ɓa lɔnā mudàa à ŋ̀gwelā ndèŋg; ɓa tee nyɛ ŋɛ̄mkède, 4 ɓa kal nyɛ lɛ, À Lêt, mùdàà nunu à ŋ̀gwelā yaga, à mɓɔ̀ŋ ndêŋg. 5 Mosè à kǎl ɓès i kède mbēn i ōm nyà ɓodàà ini ŋgɔ̀kh; ndi wɛ̀ ù mpɔ̄t la inyùù yeē?
6 Ɓa ɓā kelèl nyɛ halā ī nɔ̀ɔ̀dɛ̀ nyɛ, lɛ ndi ɓa ɓana jàm i ōm nyɛ̄ ǹsɔ̀hi. Yesù à oôp, à kahal tìla ni hìnɔ̀ɔ̀ bitèk. 7 Kìì ɓa nteŋɓɛ ɓaāt nyɛ, à pa nyūu, à kal ɓɔ lɛ, Nu à gwèe ɓē
ɓeba i kède na᷆n a ɓok ōm nyɛ ŋgɔ̀k. 8 À kondɛ̄ ki ōoòp, à kahal tìla ni hìnɔ̀ɔ̀ bitèk. 9 Ɓa nɔ̄k ɓǎŋ hālà, kiŋŋ̀ɛm yap ì ma kēehak ɓɔ, ɓa kahal pām wadā wadā, ìɓòdòl mimāŋ
lɛtɛ̀ɛ̀ nì ɓa ɓā nsōk; Yesù à yeglɛ nyɛtāma, nì mùdàa, nu à ɓa à ŋgi yiī hā hɔ̀ma à ɓanɛ ŋɛ̄mkède. 10 Nì Yesù à pa nyūu, à kal nyɛ lɛ, À mudàa, ɓa ye hɛ̄ɛ? Ɓàa mùt à ǹti ɓe wɛ bìkwɔ̀ bi ŋkaa? 11 Nyɛ, À Ŋwɛt, tɔ̀ wàda. Nì Yesù à kal lɛ, Wɛ̀ɛ tɔ̀ mɛ̀ mɛ̀ ntī ɓe mɛ wɛ̀ bìkwɔ̀ bi ŋkaa; kɛ̀nɛk, ù ɓɔ̀ŋ ha ɓaŋ ɓēba.12 Nì Yesù à podos ki ɓɔ̄, à kal lɛ, Mɛ̌n mɛ̀ yè màpubi ma ŋkɔ̀ŋ hisi; nu à nnɔ̀ŋ mɛ̂, à gahyūmul ɓe i jǐbɛ̀, ndi à gaɓāna mapubi ma nîŋ. 13 Jɔn Fàrisày i kèlel nyɛ̄ lɛ, Ù mɓògol wɛmɛ̀dɛ mbogī; mbògi yɔŋ ì tà ɓe maliga. 14 Yesù à timbhɛ ɓɔ lɛ, Tɔ̀ mɛ̀ mɓògol mɛmɛ̀dɛ mbogī, mbògi yɛ̂m ì yè màliga; inyǔlɛ̄ mɛ̀ ńyī i hɛ̌t mɛ̀ bilòl, nì i hɛ̌t mɛ̀ ŋkɛ̀.15 Ɓèe nì mpēmes mbagī kǐŋgèdà mìnsòn; mɛ̀ mɛ̀ mpēmhɛnɛ ɓe mɛ mùt mbàgi. 16 Ndi tɔ̀ ɓalɛ̄ mɛ̀ mpēmes mbagī, mbàgi yɛ̂m ì yè màliga; inyǔlɛ̄ mɛ̀ tà ɓe mɛ mɛ̀tama, ndi ɓěhnà Tatā nū à ɔm mɛ̀. 17 I ye kì ǹtǐlɓàgà i mbēn na᷆n lɛ, mbògi ɓòt iɓaà ì yè màliga. i 18 Mɛ̀ mɓògol mɛmɛ̀dɛ mbogī, yàk Tàta nū à ɔm mɛ̀ à mɓògol mɛ mbògi. 19 Nì ɓɔ ɓa ɓat nyɛ lɛ, Ìsɔŋ à yè hɛɛ? Yesù à timbhɛ lɛ, Nì ńyī ɓe mɛɛ̀, tɔ̀ Tàtâ; ɓalɛ nì yik mɛ̂, ki nì ɓak ki lɛ̄ nì yi Tatà. 20 Yesù à ɓa podôl biɓàŋga bi hɔ̀ma ŋ̀kuu makèblà, ŋgèdà à ɓa niigà i tēmpɛ̀l; ndi tɔ̀ mùt à gwɛ̌l ɓē nyɛ, inyǔlɛ̄ ŋgɛŋ yeē ì ɓa ŋgì kɔ̀là.
21 Nì Yesù à ɓeha kaāl ɓɔ lɛ, Mɛ̀ mɛ̀ ŋkɛ̀ (i)yɛ̀m; ndi nì gayēŋ mɛɛ̀, ndi nì gawēl i kède bìɓeba binaàn; hɛ̌t mɛ̀ ŋkɛ̀, nì tà ɓe lɛ nì pam hâ. 22 Jɔn Lòk Yudà i kèlel lɛ̄, Ɓàa à ganɔ̄l nyɛmɛ̀dɛ, lakìi à ŋkàl lɛ, Hɛ̌t mɛ̀ ŋkɛ̀ nì tà ɓe lɛ nì pam hâ? 23 Nì nyɛ à kal ɓɔ lɛ, Ɓèe nì yè ɓa hisi; mɛ̀ mɛ̀ yè nu ŋgìi; ɓèe nì yè ɓa ŋkɔ̀ŋ hisi unu. 24 Jɔ ni jɔn mɛ̀ ŋkèlel ɓee lɛ, nì gawēl biɓēba binaàn; inyǔlɛ̄ hàɓaɓe lɛ nì ǹhemlɛ lɛ mɛ̀ yè nyɛ, ki nì gawēl biɓēba binaàn. 25 Nì ɓɔ ɓa ɓat nyɛ lɛ, Ù yè ǹjɛɛ? Yesù à kal ɓɔ lɛ, Kìkìi mɛ̀ bikàl ɓee ìlɔ̀ yaga biɓèe. 26 Mɛ̀ gwèe ŋgàndàk i pɔ̄t nì i pēmeès mbàgi inyùu na᷆n; ndi nu à ɔm mɛ̀ à yè màliga; màm mɛ̀ binɔ̄k i nyɛ̄nī, mɔn mɛ̀ ŋkàl ŋkɔ̀ŋ hisi. 27 Ɓa ɓā yi ɓē lɛ à ŋkèlel ɓɔ inyùu Ìsaŋ. 28 Nì Yesù à kal lɛ, Ŋgèdà nì gamàl ɓedhɛnɛ Man mùt, j hanyɛ̄n nì gayīl lɛ mɛ̀ yè nyɛ, nì lɛ mɛ̀ mɓɔ̀ŋ ɓe mɛ jàm nì mɛ̀mɛ̀dɛ, ndi kìkìi Tàta à binīiga mɛɛ̀, la nyɛ̄n mɛ̀ mpɔ̄t màm mana. 29 Nu à biɔ̄m mɛɛ̀ à yè nì mɛ̀; Tàta à biyēk ɓe mɛ mɛ̀tama; inyǔlɛ̄ mɛ̀ mɓɔ̀ŋ mâm ma nlēmel nyɛ ŋgèdà yɔ̀sonā. 30 Kìi à m̀pɔt màm mana, ŋgàndàk ɓòt ì hemlɛ nyɛ. 31 Jɔn Yēsù à kèlel Lòk Yudà i ī hēmlɛ nyɛ̄ lɛ, Iɓālɛ̄ nì ǹyen i kède ɓàŋga yɛ̂m, wɛ̀ɛ nì yè tɔy ɓanigîl ɓɛ̂m; 32 nì gayī maliga, ndi màliga ma gayìlha ɓee ŋ̀gwelês. 33 Ɓa timbhɛ nyɛ lɛ, Dì yè mboo Àbràhâm, dì m̀ɓâk ɓe miŋkɔ̀l mi mût kɛlkǐkɛ̄l; lɛlaa ù ŋkàl lɛ, Nì gayìla ŋgwelês? 34 Yesù à timbhɛ ɓɔ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, Hi mût à mɓɔ̀ŋ ɓeba à yè ŋ̀kɔ̀l ɓeba. 35 Ŋ̀kɔ̀l u ńyèn ɓe ndāp mɓa ni m̀ɓa; ndi màn nyɛn à ńyèn mɓa ni m̀ɓa. 36 Jɔn iɓālɛ̄ Màn nyɛn à ǹyilha ɓee ŋ̀gwelês, wɛ̀ɛ nì gayìla tɔy ŋgwelês.37 Mɛ̀ ńyī lɛ nì yè mboo Àbràhâm, ndi tɔ̀ halà nì ńyēŋ njɛɛ̄l i nɔ̄l mɛ̀, inyǔlɛ̄ ɓàŋga yɛ̂m i gweē ɓē liyèènɛ i kède na᷆n.38 Mɛ̀ mpɔ̄t maàm mɛ̀ bitɛ̄hɛ ni Tàtâ; yàk ɓèe nì mɓɔ̀ŋmâm nì binɔ̄k ni ìsɔŋ na᷆n.Nì yè ɓa isɔŋ nàn lɛ ǹsɔ̀hɔ̀p
39 Ɓa timbhɛ nyɛ lɛ, Àbràhâm nyɛn à yè tàta wěs. Yesù à kal ɓɔ lɛ, Ɓalɛ nì yè ɓɔ̀n ɓa Abràhâm, ki nì mɓɔ̀ŋ minsɔn mi Abràhâm. 40 Ndi hanânɔ nì ńyēŋ njɛɛ̄l i nɔ̄l mɛ̀, mɛ̀ mùt à bikàl ɓee màliga mɛ̀ binɔ̄k yak Nyāmbɛɛ̀; Abràhâm à ɓɔ̌ŋ ɓē halà. 41 Ɓèe nì mɓɔ̀ŋ minsɔn mi isɔ̄ŋ na᷆n. Ɓa kal nyɛ lɛ, Dì bigwēenɛ ɓe ndèŋg; dì gwèe ndīk Ìsaŋ wadā lɛ Nyambɛɛ̀. 42 Yesù à kal ɓɔ lɛ, Ɓalɛ Nyambɛ à ɓak Isɔ̄ŋ na᷆n, ki nì ɓak lɛ nì gwes mɛ̂; inyǔlɛ̄ yak Nyāmbɛ nyɛ̄n mɛ̀ binyɔ̄dnɛ̀, ndi mɛ̀ lɔ̂; inyǔlɛ̄ mɛ̀ bilɔ̀ ɓe mɛ kì tɔ̀ nì mɛ̀mɛ̀dɛ, nyɛn à biɔ̄m mɛɛ̀. 43 Inyǔkī nì ńyī ɓe bipodol gwɛɛ̀m? Ndik īnyǔlɛ̄ nì nlà ɓe ɛmblɛ ɓaŋgā yɛɛ̀m. 44 Nì yè ɓa isɔ̄ŋ na᷆n lɛ ǹsɔ̀hɔ̀p, mìnhɛŋa mi isɔ̄ŋ na᷆n kì ŋwɔn mi ŋkɔ̀n ɓee ŋgòŋ i ɓɔ̀ŋ. À ɓa mùt mànɔla ìlɔ̀ yaga biɓèe, à ntɛ̄lɓɛnɛ ɓe malīga, inyǔlɛ̄ màliga ma ta ɓē i kède yeè. Ŋgèdà à mpɔ̄t bitɛmbɛɛ, wɛ̀ɛ à mpɔ̄t jaàm jee nyɛmɛ̀dɛ; inyǔlɛ̄ à yè mùt bìtɛmbɛɛ, nì ìsaŋ bìtɛmbɛɛ. 45 Ndi inyǔlɛ̄ mɛ̀ mpɔ̄t maliga, nì nhēmlɛ ɓe mɛɛ̀. 46 Ǹjɛɛ na᷆n à ńyɔ̄yɔy mɛ īnyùu ɓēba?
Iɓālɛ̄ mɛ̀ mpɔ̄t maliga, inyǔkī nì nhēmlɛnɛ ɓe mɛɛ̀? 47 Nu à yè nu Nyāmbɛɛ̀, à ŋɛ̄mblɛ biɓàŋga bi Nyambɛ̂; ndi ɓèe nì ŋɛ̄mblɛ ɓe gwɔ, inyǔlɛ̄ nì tà ɓe ɓôt ɓa Nyambɛ̂.
48 Lòk Yudà i timbhɛ nyɛ lɛ, Ɓàa dì ntībil ɓe pɔt lɛ ù yè mùt Sàmarìà, ù gwèe kì mbuu m̀ɓɛ? 49 Yesù à timbhɛ lɛ, Mɛ̀ gwèe ɓē mɛ mbūu m̀ɓɛ; mɛ̀ ntī Tatā lìpem, ndi ɓèe nì ńyàn mɛ̂. 50 Ndi mɛ̀ ńyēŋ ɓe mɛ lìpem jɛ̂m mɛ̀mɛ̀dɛ; wàda à yè, nyɛn à ńyēŋ jɔ, à pemhàk kì mbàgi. 51 Hɔ̀dɔ, hɔ̀dɔ, mɛ̀ nhɔ̄mb ɓee lɛ, Iɓālɛ̄ mùt à ntēeda ɓaŋgā yɛɛ̀m, à gatɛ̄hɛ ɓe nyɛɛ̄mb kɛlkǐkɛ̄l. 52 Lòk Yudà i kal nyɛ lɛ, Dì ńyī
hanaànɔ lɛ ù gwèe mbūu m̀ɓɛ. Àbràhâm à wɔ, yàk ɓàpodôl; ndi wɛ̀ ù ŋkàl lɛ, Iɓālɛ̄ mùt à ntēeda ɓaŋgā yɛɛ̀m à ganōgda ɓe nyɛɛ̄mb kɛlkǐkɛ̄l. 53 Ɓàa ù nlɔ̀ɔ̀ tatā wès Abràhâm, nu à wɔ? Yàk ɓàpodôl ɓa wɔ; wɛ̀ ù nhɛ̀k lɛ ù yè ǹjɛɛ? 54 Yesù à timbhɛ lɛ, Iɓālɛ̄ mɛ̀ ntī mɛmɛ̀dɛ lìpem, ki lìpem jɛ̂m li ye yàŋgà; Tàta nyɛ̄n à ntī mɛ lìpem; nyɛ ki nyɛ̄n nì ŋkàl lɛ à yè Nyambɛ nàn; 55 nì ǹyik ɓe nyɛ, ndi mɛ̀ mɛ̀ ńyī nyɛ. Iɓālɛ̄ mɛ̀ ŋ̀kal lɛ mɛ̀ ńyī ɓe mɛ nyɛ̄, wɛ̀ɛ yàk mɛ̀ mɛ̀ gaɓā muùt bìtɛmbɛɛ kìkìi ɓèe; ndi mɛ̀ ńyī nyɛ, mɛ̀ ntēeda ki ɓàŋga yee. 56 Ìsɔŋ na᷆n Àbràhâm à ɓa kɔ̂n màsee i tɛ̄hɛ kɛ̄l yɛɛ̀m; à tɛhɛ yɔ̀, à kɔn masee. 57 Nì Lòk Yudà i kal nyɛ lɛ, Ù yè ŋgì pam tɔ mòm matân ma ŋwii, ndi wɛ̀ɛ ù tɛhɛ Àbràhâm? 58 Yesù à kal ɓɔ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, Àbràhâm ŋgì ɓa, ki mɛ̀ mɛ̀ yè. 59 Jɔ ni jɔn ɓa ɓādnɛ ŋgɔ̀k lɛ ɓa om nyɛ̄; ndi Yesù à sɔlɔ̀p, à pam i tēmpɛ̀l, à tagɓɛ̀gɛ̀ i pōla yaàp, ni nyɛ à kɛ yèe. 


Yòhanɛ̀s 
9

1 À ɓa tagɓɛ̀ ɓǎŋ, à tɛhɛ mût à gweena ndīm. 2 Ɓànigîl ɓee ɓa ɓat nyɛ lɛ, À Rabì, hɛ mùt ndim, hɛ ɓàgwâl ɓee, ǹjɛɛ à biɓɔ̀ŋ ɓeba ndi à gweena ndim? 3 Yesù à timbhɛ lɛ, Mùt nunu à biɓɔ̀ŋ ɓe ɓeba, tɔ̀ ɓàgwâl ɓee, ndik lɛ̄ mìnsɔn mi Nyambɛ mī nɛnɛ īnyùù yeè. 4 Dì ǹlama ɓɔŋ minsɔn mi ŋwɛt à ɔm mɛ̀, kɛl ì ŋgi yiì; u u nlɔ̀ i sūdɛɛ̀, ŋgèdà mùt à nlà ɓe ɓɔŋ nsɔn. 5 Ŋgèdà mɛ̀ yè ŋkɔ̀ŋ hisi mɛ̀ yè màpubi ma ŋkɔ̀ŋ hisi. k 6 À pɔt ɓǎŋ hālà, à cɔ matay hisī, à ɓuū mɔ bìtèk, à hɔɔ bitèk i mìs ma mût ndim, 7 à kal nyɛ lɛ, Kɛ̀ sɔ̀ɔ mìs i tìtìmbà Silòàm [halā à yè lɛ, Omâ]. Nì nyɛ à kɛ̂, à sɔ̂, à lɔ à ntɛ̄hnà. 8 Inyǔhālā nyɛ̄n ɓòt ɓee ɓa liɓok, nì ɓa ɓā ɓā tɛhɛ nyɛ̄ mùt njàgi ŋgèdà bìsu, ɓa kǎl lɛ̄, Ɓàà nunu ɓe nyɛn à ɓeè à yìi, à yàglàk? 9 Ɓana ɓɔ, Nyɛ nù; ɓapɛ ɓɔ, Hɛni, à mpòna ndik nyɛ̄. 10 Nyɛmɛ̀dɛ nyɛ, Mɛ̀
nunu. Nì ɓɔ ɓa ɓat nyɛ lɛ, Lɛlaa mìs mɔŋ ma ńyîblà? 11 À timbhɛ lɛ, Mùt ɓa nsèbel lɛ Yesù, à m̀ɓoō bitèk, à hɔɔ mɛ mǐs, à kal mɛ lɛ̄, Kɛ̀ sɔ̀ɔ ī Sīlòàm; nì mɛ̀ mɛ̀ kɛ̂, mɛ̀ sɔ̂, mɛ̀ tɛhnà. 12 Ɓa ɓat nyɛ lɛ, À yè hɛɛ? À kal lɛ̄, Mɛ̀ ńyī ɓē mɛɛ̀. 13 Ɓa kɛnā muùt à ɓa ndīm yak Fàrisày. 14 Kɛl Yēsù à ɓùu bìtèk, à yiblɛ nyɛ mǐs, ì ɓa ŋgwà nɔ̂y. 15 Yàk Fàrisày i ɓat ki nyɛ̄ lɛlaa à ǹtɛhnà. À kal ɓɔ lɛ, À ǹhɔɔ mɛ bìtèk i mǐs, mɛ̀ sɔ̂, mɛ̀ tɛhnà. 16 Nì Fàrisày hɔgi i kal lɛ, Mùt nunu à nlòl ɓe yak Nyāmbɛɛ̀, inyǔlɛ̄ à ntēeda ɓe ŋgwa nɔ᷆y. Ndi ɓapɛ ɓa kal lɛ, Lɛlaa m̀ɓɔ̀ŋɓeba à nlà ɓɔŋ ndòŋ biyìmbnɛ
ini? Hanyɛ̄n mbāgla ì kwɔ̀ɔ ī kède yâp. 17 Nì ɓɔ ɓa kal ki mùt ndim lɛ, Wɛ̀ ù ŋkàl la inyùù yeē, lakìi à ǹyibīl wɛ mǐs? À kal lɛ, À yè m̀podôl.
18 Lòk Yudà i hēmlɛ ɓē lɛ à ɓak ndim, ndi a tɛhnà, lɛtɛ̀ɛ̀ ɓa sebēl ɓagwaàl ɓa nu à tɛhna, 19 ɓa ɓat ɓɔ lɛ, Ɓàa mǎn na᷆n nunu, nyɛn nì ŋkàl lɛ à gweena ndīm? Lɛlaa ni à ntɛ̄hna hanaànɔ? 20 Ɓàgwâl ɓee ɓa timbhɛ lɛ, Dì ńyī lɛ màn wes nunu, nì lɛ à gweena ndīm; 21 ndi dì ńyī ɓe lɛlaa à ntɛ̄hna hanaànɔ; tɔ̀ɔ ǹjɛɛ à ǹyibīl nyɛ mǐs, dì ńyī ɓēe; ɓàdgana nyɛ̄; ŋgɔ à yè ɓànaŋŋga; a kal ɓèè nyɛmɛ̀dɛ.
22 Ɓàgwâl ɓee ɓa pōdol hālà, inyǔlɛ̄ ɓa ɓā kɔɔ̀n Lòk Yudà wɔ̀ŋi; inyǔlɛ̄ Lòk Yudà i yɛ̀gna lɛ̄, Iɓālɛ̄ mùt à m̀pahal lɛ nyɛn à yè Krǐstò, wɛ̀ɛ̀ ɓa hèa nyɛ ntōŋ. 23 Jɔn ɓàgwâl ɓee ɓa kèlel lɛ̄, Ɓàda nyɛ̄mɛ̀dɛ; à yè ɓànaŋŋga.24 Nì ɓɔ ɓa timba ki sèbel mût à ɓa ndīm, ɓa kal nyɛ lɛ, Ti Nyāmbɛ lìpem; dì ńyī lɛ mùt nunu à yè m̀ɓɔ̀ŋɓeba. 25 Nì nyɛ à timbhɛ lɛ, Tɔ̀ lɛ à yè mɓɔ̀ŋɓeba, mɛ̀ ńyī ɓē mɛɛ̀; jàm jada jɔn mɛ̀ ńyī li ye lɛ̄, mɛ̀ ɓak ndim, hanânɔ mɛ̀ ntɛ̄hnà.26 Nì ɓɔ ɓa ɓat nyɛ lɛ, À m̀ɓɔŋ la wɛɛ̀? Lɛlaa à ǹyibīl wɛ mǐs? 27 À timbhɛ ɓɔ lɛ, mɛ̀ ǹtip yaga kaāl ɓee, ɓàa nì ŋ̀ɛmblɛ̀ ɓee; inyǔkī nì nsòmbol ki nɔ̄k? Ɓàa yàk ɓèe nì nsòmbol yilā ɓanigiìl ɓee? 28 Nì ɓɔ ɓa nooma nyɛ, ɓa kal lɛ, Wɛ̌n ù yè ǹnigîl wèe; ndi ɓěs dì yè ɓànigîl ɓa Mosè.29 Dì ńyī lɛ Nyambɛ à ɓa podôs Mosè; ndi mùt nunu, dì ńyī ɓe hɛ̌t à nlòl. 30 Mùt nu à timbhɛ ɓɔ lɛ, Jàm li helha lini lɛ nì ńyī ɓe hɛ̌t à nlòl, ndi à ǹyibīl mɛ mǐs. 31 Dì ńyī lɛ Nyambɛ à nnōgol ɓe ɓaɓɔ̀ŋɓeba; ndi iɓālɛ̄ mùt à mɓēges Nyambɛɛ̀, à ɓɔ̀ŋɔ̀k kì sòmbòl yee, nyɛn à nnōgoòl. 32 Ki mbɔ̄k ì gwee i ma nōoga ɓe lɛ mùt à ǹyibīl mis ma muùt à gweena ndīm. 33 Ɓalɛ mùt nunu à lol ɓe yak Nyāmbɛɛ̀, ki à nlà ɓe ɓɔŋ jaàm. 34 Ɓa timbhɛ nyɛ lɛ, Wɛ̌n ù bigwēenɛ yaga biɓēba, ndi wɛ̀ wɛ̌n ù nnīiga ɓes? Nì ɓɔ ɓa pemes nyɛ tān.35 Yesù à nɔk lɛ ɓa pēmes nyɛ tān; kìi à ǹtɛhɛ nyɛ, à ɓat lɛ, Ɓàa ù nhēmlɛ Man Nyāmbɛɛ̀? 36 À tîmbhɛ̀, à kal lɛ, À Ŋwɛt, à yè ǹjɛɛ, lɛ mɛ hemlɛ nyɛ̄? 37 Yesù à kal nyɛ lɛ, Ù yè ɓàtɛhga nyɛ, ŋgɔ nyɛ nū à mpōdos wɛɛ̀. 38 Nì nyɛ à kal lɛ, À Ŋwɛt, mɛ̀ nhēmlɛ̀. Nì nyɛ à oop bisū gwee. 39 Nì Yesù à kal lɛ, Mɛ̀ bilɔ̀ munu ŋkɔ̀ŋ hisi inyùu mbàgi, lɛ ɓa ɓā ntɛ̄hnà ɓee ɓa tɛhna; ɓa kì ɓa ntɛ̄hnà ɓa kwɔɔ̄ ndīm.40 Fàrisày i ī ɓā lòŋnì nyɛ ɓa nɔ̄k ɓǎŋ màm mana, ɓa ɓat nyɛ lɛ, Ɓàa yàk ɓěs dì yè ndim? 41 Yesù à kal ɓɔ lɛ, Ɓalɛ nì ɓak ndim, ki nì gwèe ɓē ɓeba; ndi hanânɔ nì ŋkàl lɛ, Dì ntɛ̄hnà; jɔn ɓēba naàn i ŋgi yiì.
	

Yòhanɛ̀s	
10
	
1 Hɔ̀dɔ, hɔ̀dɔ, mɛ̀ nhɔ̄mb ɓee lɛ, Nu à njùbul ɓe ŋwɛ̀mɛl liɓèmba li mintomba, ndi à ɓedel njɛl ìpɛ, nyɛn à yè mùt wǐp nì mùt ŋgadla. 2 Ndi nu à njùbul ŋwɛ̀mɛl nyɛn à yè ǹteeda mìntomba. 3 Nyɛn ǹtat ŋwɛ̀mɛl à ńyìblɛ̀nɛ̀; mìntomba kî mi nnɔ̄k kiŋ yeè; à nsèbel mintomba ŋwee ni mǒy, à mpēmes ŋwɔ. 4 Kìi à mpēmes mintomba ŋwee ŋwɔminsonā, à mɓòk ŋwɔ bisū, mi kahal nɔ̀ŋ nyɛ, inyǔlɛ̄ mi ńyī kiŋ yeè. 5 Mi nnɔ̀ŋ ɓe ŋkěn mùt, mi ŋkɛ̀ ndik nyɛ̄ ŋ̀gwee; inyǔlɛ̄ mi ńyī ɓe kiŋ ɓàkèn ɓa ɓôt. 6 Yesù à kènɛ ɓɔ̄ ŋgěn ìni, hɛ̀ ɓa yī ɓē màm à kǎl ɓɔ̄ muù.
7 Jɔn Yēsù à kèlel kì ɓɔ lɛ, Hɔ̀dɔ, hɔ̀dɔ, mɛ̀ nhɔ̄mb ɓee lɛ, Mɛ̌n mɛ̀ yè ŋwɛ̀mɛl mintomba. 8 Ɓa ɓɔ̄ɓasonā ɓa biɓòk mɛ bīsū ɓa ye ɓòt ɓa wip nì ɓa ŋgadla, mìntomba mi binōgol ɓe ɓɔ. 9 Mɛ̌n mɛ̀ yè ŋwɛ̀mɛl; iɓālɛ̄ mùt à njùbul mɛ̌nī, à gatɔ̄hlana, à gaɓā à jòbòk, à pamâk, à gatɛ̄hɛ hɔma lìjel. 10 Mùt wǐp à nlɔ̀ ɓe jàm lìpɛ, ndik lɛ̄ a nip, a nɔl, a obōs; mɛ̀ mɛ̀ bilɔ̀ lɛ mi ɓana nìŋ, ndi mi ɓana yɔ̄ ǹyǎmbàgà. 11 Mɛ̌n mɛ̀ yè lɔŋgɛ n̄teedà mìntomba; lɔŋgɛ n̄teedà mìntomba à ntī niìŋ yee inyùu mìntomba. 12 Nu à mɓɔ̀ŋ nsɔn inyùu ǹsaâ, ndi à ɓa ɓe nteedà mìntomba, mìntomba kî mi ɓa ɓe ŋwēe, ŋgèdà à ǹtɛhɛ njeē ì nlɔ̀, à ńyēk mintomba, a kɛɛ̄ ŋ̀gwee, njèè i pudɛ̄ ŋwɔ̄, i sand ŋwɔ̄. 13 À ŋkɛ̀ ŋgwee, inyǔlɛ̄ à mɓɔ̀ŋ nsɔn inyùu ǹsaâ, à mɓīda ɓe ni mìntomba. 14 Mɛ̌n mɛ̀ yè lɔŋgɛ n̄teedà mìntomba; mɛ̀ ńyī mintomba ŋwɛɛ̀m, mìntomba ŋwɛ̂m kì mi ńyī mɛɛ̀, 15 kìkìi Tàta à ńyī mɛɛ̀, yàk mɛ̀ mɛ̀ yîk Tàtâ; mɛ̀ ntī niìŋ yɛ̂m inyùu mìntomba. 16 Mɛ̀ gwèe kì mìntomba mìmpɛ, mi mī ta ɓē munu ɓèmba ini; mɛ̀ ǹlama ki lɔ̀na ŋwɔ, mi ganɔ̄k kiŋ yɛɛ̀m; mi gaɓā ɓembā yada, ǹteedà wàda. 17 Mɛ̀ ntī niìŋ yɛ̂m, lɛ ndi mɛ yɔŋ kì yɔ, jɔn Tàta à ŋgwīhil mɛɛ̀. 18 Mùt nyɛkǐnyɛ̄ à ŋkādal ɓe mɛ yɔ̄, ndi mɛ̀mɛ̀dɛ nyɛn mɛ̀ ntī yɔ. Mɛ̀ gwèe ŋgùy i tī yɔ̄, mɛ̀ gwèe kì ŋgùy i yɔ̀ŋ kì yɔ. Mɛ̀ biyòŋol litìŋ lini yak Tàtâ. 19 Mbagla i kwɔ kī ī kède Lòk Yudà inyùu bìɓàŋga bini.20 Ŋgàndàk i kède yap ì kal lɛ, À gwèe mbūu m̀ɓɛ, à ŋkɔ̀n njêk; nì ŋɛ̄mblɛnɛ ki nyɛ? 21 Ɓàhɔgi ɓɔ, Bìpodol bini bi ta ɓē bi muùt à gwèe mbūu m̀ɓɛ. Ɓàa mbuu m̀ɓɛ u nlà yibīl mis ma ɓôt ɓa ndim? 22 Ŋgànd sày tempɛ̀l ì ɓa Yèrusàlɛ̀m; 23 halā à ɓa ŋgèdà mbèŋ; Yesù à ɓa kîŋà tempɛ̀l liɓɛ̀bɛ li Salōmò. 24 Nì Lòk Yudà i keŋa nyɛ, i kal nyɛ lɛ, Ù gaŋwàs sek ɓes mìŋɛm ŋgìì kɛlkīi? Iɓālɛ̄ ù yè Krǐstò, tibil kàl ɓes. 25 Yesù à timbhɛ ɓɔ lɛ, Mɛ̀ bikàl ɓee, ndi nì nhēmlɛ̀ ɓee; mìnsɔn mɛ̀ mɓɔ̀ŋ i jòy li Tatà ŋwɔn mi mɓògol mɛ mbògi. 26 Ndi nì nhēmlɛ̀ ɓee, inyǔlɛ̄ nì tà ɓe mu mīntōmba ŋwɛɛ̀m, kìi mɛ̀ bikàl ɓee. 27 Mìntomba ŋwɛ̂m mi nnɔ̄k kiŋ yɛɛ̀m, mɛ̀ ńyī ŋwɔ, mi nnɔ̀ŋ ki mɛ̀; 28 mɛ̀ ntī ŋwɔ nìŋ ɓɔgā, mi ganīmil ɓe kɛlkǐkɛ̄l, mùt nyɛkǐnyɛ̄ à gakādal ɓe ŋwɔ wɔ̀ɔ̀ wɛ̂m. 29 Tàta nū à bitī mɛ ŋwɔ̄ à nlɔ̀ɔ̀ ɓɔɓasonā; mùt nyɛkǐnyɛ̄ à nlà ɓe kadal ŋwɔ wɔ̀ɔ̀ Tatà. 30 Ɓěhnà Tatā dì yè wàda. 31 Lòk Yudà i ɓada ki ŋgɔ̀k i ōm nyɛ̄. 32 Yesù à timbhɛ ɓɔ lɛ, Mɛ̀ biēba ɓee ŋgàndàk minsɔn mìnlam i nlòl yak Tàtâ; inyùu u᷆mbɛ mu mīnsɔ̄n mi nì ŋūmul mɛ ŋgɔ̀k? 33 Lòk Yudà i timbhɛ nyɛ lɛ, Dì ŋūmul ɓe wɛ ŋgɔ̀k inyùu ǹsɔn ǹlam, ndik īnyùu lìòbòs Nyambɛ jǒy l nì inyǔlɛ̄ wɛ̀ mùt bìnàm ù ńyìlha wɛmɛ̀dɛ Nyambɛ̂. 34 Yesù à timbhɛ ɓɔ lɛ, Ɓàà i ta ɓē ntǐlɓàgà i mbēn na᷆n lɛ, Mɛ̀ bikàl lɛ, nì yè ɓànyambɛ̂? 35 Iɓālɛ̄ à sèbel ɓɔ̄ lɛ ɓànyambɛ̂, ɓɔ ɓòt ɓàŋga Nyambɛ ī lǒl [Lìtìlà kì li nlà ɓe hɔ̂hlànà], 36 ɓàa ni ŋkàl inyùu nū Tàta à tee m̀pubi, à ɔm ŋkɔ̀ŋ hisi, lɛ, Ù ŋòbos Nyambɛ jǒy; inyǔlɛ̄ mɛ̀ ŋ̀kal lɛ, mɛ̀ yè Mǎn Nyāmbɛɛ̀? 37 Iɓālɛ̄ mɛ̀ mɓɔ̀ŋ ɓe mɛ mìnsɔn mi Tatà, wɛ̀ɛ nì hemlɛ ɓaŋ mɛ̀. 38 Ndi iɓālɛ̄ mɛ̀ mɓɔ̀ŋ ŋwɔ, tɔ̀ iɓālɛ̄ nì hemlɛgɛ ɓe mɛ̂, hemlana mīnsɔ̄n miì, lɛ ndi ni tibil yī lɛ Tàta à yè i kède yɛ̂m, mɛ̀ kì i kède Tàta. 39 Ɓa ɓā yeŋ kì njɛ̀l i gwɛ̀l nyɛ, ndi à pam ɓɔ mɔ̀ɔ.40 Nì nyɛ à kondɛ̄ ki kɛ̀ nyɔɔ̄ ŋwìì Yɔrdàn i hɛ̌t Yòhanɛ̀s à ɓa ɓôk sòblɛ̀nɛ̀; à yen nyɔɔ̀. 41 Ŋgàndàk ɓòt ì lɔ ī nyɛ̄nī; ì kal lɛ, I ye ǹtìîk lɛ Yòhanɛ̀s à biɓɔ̀ŋ ɓe yimbnɛ, ndi màm mɔmasonā Yòhanɛ̀s à bipɔ̄t inyùu mùt nunu ma ɓeè màliga. 42 Nì ŋgàndàk ɓòt ì hemlɛ nyɛ ha hɔ̀ma nû.
	

Yòhanɛ̀s	
11
	
1 Mùt wàda à ɓa kɔ̂n, jòy jee lɛ Lǎsàrò, mùt Bètanìà, mbay Màrià ɓɔnà manyaŋ Martà. 2 À ɓa Màrià nu à hɔɔ Ŋwɛ̀t laɓīndɛ̀, à tɔs ki màkòò mee ni còŋ cee, n nyɛn mànyaŋ lɛ Lǎsàrò à ɓa kɔ̂n. 3 Jɔn lògnyaŋ ɓodàà i ɔ̄m nyɛ̄nī i kàl lɛ, À Ŋwɛt, nǔnkì, nu ù nsìŋgɛ̀ à ŋkɔ̀n. 4 Yesù à nɔk ɓǎŋ hālà à kal lɛ, Kɔ̀n unu u ta ɓē u nyɛɛ̀mb, ndik īnyùu lìpem li Nyambɛ̂, lɛ Mǎn Nyāmbɛ ā kuhūl lìpem mû. 5 Yesù à ɓa gwês Martà ɓɔnà manyaŋ nu mùdàa nì Lǎsàrò. 6 Hanyɛ̄n ŋgèdà à nogol lɛ̄ à ŋkɔ̀n, à yen ki hā hɔ̀ma nû dìlɔ diɓaà. 7 Ndi tɔ̀ lɛ à ŋkàl ɓanigîl ɓee lɛ, Di kɛnɛ̄k kì i Yùdeà. 8 Ɓànigîl ɓa kal nyɛ lɛ, À Rabì, hanânɔ Lòk Yudà i yēŋek njɛɛ̄l i ōm wɛ̀ ŋgɔ̀k; ndi ù kɛ̀nɛ̀k kì nyɔ̀ɔ̂?Bètanìà ì ɓa mbāy yadā ɓɛ̀bɛ̀ɛ̀ nì hìkòa Olīvè, kilòmedà iaâ ì nyɔ̀dì i Yèrusàlɛ̀m.9 Yesù à timbhɛ lɛ, Ɓàà kɛl ì gwèe ɓē jom li ŋgɛŋ nì iɓaà?Iɓālɛ̄ mùt à nhyōm njaāmùha, à mɓòmndà ɓee, inyǔlɛ̄ à ntɛ̄hɛ mapubi ma ŋkɔ̀ŋ hisi unu. 10 Ndi iɓālɛ̄ mùt à nhyōm juū, à mɓòmndà, inyǔlɛ̄ à gwèe ɓē mapubi i kède yeè.11 Kìi à m̀pɔt màm mana, ndi tɔ̀ lɛ à ŋkàl ɓɔ lɛ, Ŋgwà yès Lasàrò à ŋ̀kɛ hīlɔ̄, ndi mɛ̀ ŋkɛ̀ lɛ mɛ todōl nyɛ̄. 12 Jɔn ɓànigîl ɓa kǎl lɛ̄, À Ŋwɛt, iɓālɛ̄ à ŋ̀kɛ hīlɔ̄, wɛ̀ɛ à mɓɔ̀ŋ mboo. 13 Yesù à ɓa podôl inyùu nyɛ̀mb yeè; ndi ɓɔ ɓa hɔŋlàk lɛ à mpōdol inyùu hìlɔ jis. 14 Nì Yesù à tibil ni kal ɓɔ lɛ, Lǎsàrò à ŋ̀wɔ. 15 Mɛ̀ ŋkɔ̀n masee inyùu na᷆n lɛ mɛ̀
ɓak ɓe mɛ nyɔ̀ɔ̂, lɛ ndi ni hemlɛ; ndi tɔ̀ la yàà di kɛnɛ̄k nyɛ̄nī. 16 Jɔn Tōmàs nu à nsèbla lɛ Dìdyme, à kal ɓasɔ ɓanigîl lɛ, Yàk ɓès di kɛnɛ̄k, lɛ di weha nì nyɛ.Yesù à yè lìtùgɛ̀, à yè kì nìŋ
17 Yesù à pam ɓǎŋ, à kɔba nyɛ à ma yēēn sɔ̀ŋ dìlɔ dinâ. 18 Bètanìà ì ɓa ɓɛ̀bɛ̀ɛ̀ nì Yèrusàlɛ̀m, jàm kìi ɓɔ̀ kilòmedà iaâ; 19 ŋgàndàk Lòk Yudà ì lɔ̀ɔ yāk Mārtà ɓɔ Màrià i hògɓàhà ɓɔ inyùu mànyaŋ waàp. 20 Martà à nɔk ɓǎŋ lɛ̄ Yesù à ǹlɔ̂, à kɛ ɓɔ̀mà nyɛ; ndi Màrià à yeglɛ̀, à yìi ndāp.21 Martà à kal Yesù lɛ, À Ŋwɛt, ɓalɛ ɓɔ ù ɓak hana, ki mǎnkēē à ŋ̀wɔ ɓēe. 22 Ndi tɔ̀ hanânɔ yaga mɛ̀ ńyī lɛ tɔ̀ kinjɛ̄ jàm ù ǹyagāl Nyambɛɛ̀, Nyambɛ à gatī wɛ jɔ̄. 23 Yesù à kal nyɛ lɛ, Mànyuŋ à gatùgɛ. 24 Martà à kal nyɛ lɛ, Mɛ̀ ńyī lɛ à gatùgɛ litùgɛ̀ kɛl ì nsōk. 25 Yesù à kal nyɛ lɛ, Mɛ̌n mɛ̀ yè lìtùgɛ̀, mɛ̀ yè kì nìŋ; nu à nhēmlɛ mɛɛ̀, tɔ̀ à ŋ̀wɔ yàa, à ganǐŋ; 26 ndi tɔ̀njɛɛ à yè i nɔ̀m ndi à hemlɛ mɛ̂, à gawɔ̄ ɓe kɛlkǐkɛ̄l. Ɓàa ù nhēmlɛ halà? 27 À kal nyɛ lɛ, Ŋ̀ŋ̂, à Ŋwɛt; mɛ̀ nhēmlɛ lɛ wɛ̌n ù yè Krǐstò, Mǎn Nyāmbɛ, nū à ǹlɔ mūnu ŋ̀kɔ̀ŋ hisi.lìkɔ̀blɛnɛ li joy li Tomàs nì li Didyme li ye lɛ̄: lìhas.28 À pɔt ɓǎŋ hālà, à kɛ̂, à sebēl manyaŋ weē Marīà ndìdì, à kal lɛ, Màlêt à ǹlɔ̂, à nsèbel wɛ̂. 29 À nɔk ɓǎŋ hālà, nì nyɛ à hɔɔ nyɔdî, à kɛ nyɛ̄nī. 30 [Ndi Yesù à ɓa ŋgì pam mbāy, à ɓa à ŋgi yiī hɛ̌t Mārtà à ɓɔ̀mna nyɛ̄]. 31 Lòk Yudà i ɓā nì nyɛ ndāp, i hògɓàhà nyɛ, kìì ɓa ntɛhɛ Marīà à ǹhɔɔ nyɔdî, à pam, ɓa nɔŋ nyɛ, ɓa hɔŋlàk lɛ à ŋkɛ̀ i ɛ̀ɛ̀ i sɔ̀ŋ. 32 Màrià à pam ɓǎŋ hɛ̌t Yēsù à ɓanɛ, à tɛhɛ nyɛ, à kwɔ hīsī makòò mee, à kal nyɛ lɛ, À Ŋwɛt, ɓalɛ ù ɓak hana, ki mǎnkēē à ŋ̀wɔ ɓēe. 33 Yesù à tɛhɛ ɓǎŋ nyɛ̄ à ŋɛ̀ɛ̀, yàk Lòk Yudà i lòha ɓɔ̄ nì nyɛ i ɛɛ̀k, mbuu u siida nyɛ, à kɔn ndudù, 34 à ɓat lɛ, Nì ǹniŋnɛ hɛ nyɛ? Ɓa kal nyɛ lɛ, À Ŋwɛt, lɔ̀ tɛhɛ. 35 Yesù à ɛɛ̀. 36 Jɔn Lòk Yudà i kèlel lɛ̄, Tɛhna kì kìi à sìŋggɛ nyɛ!
37 Ndi ɓàhɔgi i kède yap ɓa kaāl lɛ, Nyɛ mùt à biyìbil mis ma nu à ɓeè ndim, ɓàa à ɓak ɓe lɛ à ɓɔŋ lɛ yàk mùt nunu à wɔ ɓee?38 Nì mbuu u kondɛ̄ siida Yesù, à kɛ sɔ̀ŋ. Ì ɓa hōk liaa, ŋgɔ̀k ì ɓa ì kèhi ŋgìì yeè. 39 Yesù à kal lɛ, Hèana ŋgɔ̀k.Martà, mànyaŋ lōŋ muùt, à kal nyɛ lɛ, À Ŋwɛt, hanânɔ à ŋ̀kahal nùmb; inyǔlɛ̄ ki à wɔ lɛ̀nmanâ. 40 Yesù à kal nyɛ lɛ, Ɓàa mɛ̀ ŋ̀kal ɓe wɛ lɛ̄ iɓālɛ̄ ù nhēmlɛ̀, ù gatɛ̄hɛ lipem li Nyambɛ? 41 Nì ɓɔ ɓa heā ŋgɔɔ̀k i hɔ̀ma ŋ̀wɔga à ɓa à nìŋnɛ. Nì Yesù à pa mīs ŋgìi, à kal lɛ, À Tâ, mɛ̀ ńyèga wɛ lɛ̄ ù ǹnogol mɛ̂. 42 Mɛ̀ yèe mɛ̀ ńyī lɛ ù nnōgol mɛ ŋgèdà yɔ̀sonā; ndi mɛ̀ ŋkèlel yaā halā īnyùu līmùt li tee hāna, lɛ ɓa hemlɛ lɛ̄ wɛ̌n ù ɔm mɛ̀, 43 À pɔt ɓǎŋ hālà, à lɔnd ni kīŋ kɛ̄ŋi lɛ, À Lasàrò, pam! 44 Nì ŋ̀wɔga à pam, ŋ̀kàŋâk nì màɓàdò ma sɔ̂ŋ i mɔ̀ɔ nì makòò; su wee kî ŋ̀kàŋâk nì waŋsì. Yesù à kal ɓɔ lɛ, Hɔ̀hlana nyɛ̄, ŋ̀ŋwàha nyɛ̄, a kɛnɛ̄k.45 Jɔn ŋgàndàk Lòk Yudà ì ì lɔ̀ɔ yāk Màrià, ì tɛhɛ jàm à ɓɔ̌ŋ, ì hemlɛ nyɛ̄. 46 Ndi ɓàhɔgi mu ɓā kɛ yāk Fàrisày, ɓa aŋlɛ ɓɔ màm Yesù à ɓɔ̌ŋ.47 Jɔn bìprǐsì bìkɛŋi nì Fàrisày ɓa kòdol ǹtoŋ ɓakeês ɓàkɛŋi, ɓa kal lɛ, Di ɓɔŋ lāa? Lana kìi mùt nunu à mɓɔ̀ŋ ŋgandàk bìyìmbnɛ. 48 Iɓālɛ̄ dì ŋ̀ŋwas nyɛ halà, wɛ̀ɛ ɓòt ɓɔɓasonā ɓa gahēmlɛ nyɛ; ndi ɓòt ɓa Romà ɓa galɔ̀ɔ, ɓa kadal hɔ̀ma wes nì lɔ̀ŋ yes. 49 Ndi wàda wap lɛ Kayfà, nu à ɓa prǐsì kɛŋi mu ŋwìì û, à kal ɓɔ lɛ, Nì ńyī ɓe tɔ jàm, 50 nì nhɔ̄ŋɔl ɓe tɔ lɛ̄ i ye ɓèè lɔŋgɛ lɛ̄ mùt wàda a wɔ īnyùu ɓòt, lɛ ndi lɔ̀ŋ yɔso ī cē ɓaàŋ. 51 À pɔt ɓē hālā nì nyɛmɛ̀dɛ; ndi lakìi à ɓa prǐsì kɛŋi ŋwìì û, jɔn à podol bìnděē lɛ Yesù à ŋ̀kɔlā wɔ inyùu lɔ̀ŋ; 52 ndi hà inyùu lɔ̀ŋ yɔtāma ɓee, ndik lɛ̄ a koōhlɛ kì ɓɔ̀n ɓa Nyambɛ ɓā càma ǹtoŋ wada. 53 Ìɓòdòl yɔ̀kɛl nyɛn ɓa kāhal hɛ̀k pêk lɛ ɓa nɔl nyɛ̄. 54 Jɔn Yēsù à ɓa hyumûl ha ɓe ki mɓàmba i kède Lòk Yudà; à nyɔdi hâ, à kɛ bīkāy ɓɛbɛ̀ɛ̀ nì ŋ̀ɔ̀ŋ, ŋkɔ̀ŋ ɓa nsèbel lɛ Efrɛ̀m; à yen nyɔɔ̄ nyɛ̄ nì ɓànigîl. 55 Ŋgànd Pasà Lòk Yudà ì ɓa ɓɛ̀bɛ̀ɛ̀; ŋgàndàk ɓòt ì lǒl bīkāy, ì ɓɛt Yèrusàlɛ̀m i pūbuùs ɓɔmɛ̀dɛ, Pasà ŋgì kɔ̀là. 56 Nì ɓɔ ɓa yeŋ Yesù, ɓa ɓâk ɓa tee tēmpɛ̀l, ɓa ɓâdnàgà lɛ, Nì nhɔ̄ŋɔl laa? Ɓàa à galɔ̀ ɓe ŋgànd? 57 Bìprǐsì bìkɛŋi nì Fàrisày ɓa teŋ lɛ, iɓālɛ̄ mùt à ńyī hɛ̌t à yè, a yis ɓɔ̄, lɛ ɓa gwɛl nyɛ̄.

Yòhanɛ̀s
12
	
1 Yesù à pam Bètanìà ki ŋgànd Pasà ì ŋgi yiī dìlɔ disamàl, hɛ̌t Lǎsàrò à ɓanɛ, nu à wɔ, nu Yēsù à tùgul ī kède ɓàwɔga. 2 Nì ɓɔ ɓa lembel nyɛ bìjɛk bi kokōa haà; Martà à ɓa gwelèl nyɛ; Lǎsàrò à ɓa wàda mu ɓòt nyɛ nì ɓɔ ɓa ɓā ɓa yiī ī jɛ̄. 3 Màrià à yɔŋ laɓīndɛ̀ ì nardò ì pɛ̀s kilò ì nhɛ̄ɛ ŋgandàk ndàmbà, à hɔɔ yɔ Yēsù makòo, à tɔs ki màkòò mee ni còŋ cee; nì ndap ì yɔn ni njǐŋ làɓindɛ̀.4 Ǹnigîl wàda lɛ Yudà Iskàriòt, nu à galīibana nyɛ, à kal lɛ, 5 Inyǔkī ɓa nnuŋlɛnɛ ɓe làɓindɛ̀ ìni inyùu mbōgoòl denārìò iaâ, ndi ɓa ti yɔ dìyɛyɛ̀bà? 6 À podol ɓē halà inyǔlɛ̄ à ɓa tôŋ nì dìyɛyɛ̀bà; ndik īnyǔlɛ̄ à ɓa mùt wǐp, à ɓa à gwèe ŋ̀kuu mɔnī, à yɔ̀ŋɔ̀k yɔ̀m ɓa ɓā ha mù. 7 Nì Yesù à kal lɛ, Ŋwǎs nyɛ̄, à ǹteeda jàm à m̀ɓɔŋ inyùu kɛ̄l màjòna mɛ᷆m. 8 Inyǔlɛ̄ nì gwèe dìyɛyɛ̀bà i ɓěnī ŋgedà yɔ̀sonā; ndi nì gwèe ɓē mɛ ŋgèdà yɔ̀sonā.Bìprǐsì bìkɛŋi bi nhɛ̀k pêk lɛ bi nɔl Lǎsàrò 9 Nì lìmùt li ɓôt li Lôk Yudà lìkɛŋi li nɔk lɛ à yè nyɔ̀ɔ̂, li lɔ̂, hà inyùu Yēsù nyɛtāma ɓee, ndik lɛ̄ ɓa tɛhɛ yàk Lǎsàrò, nu à tùgul ī kède ɓàwɔga. 10 Bìprǐsì bìkɛŋi bi hɛk peèk lɛ ɓa nɔl yàk Lǎsàrò, 11 inyǔlɛ̄ inyùù yeē nyɛn ŋgàndàk Lòk Yudà ì ɓa nyɔdnɛ̀, ì hemlɛ̀gɛ̀ Yesù.12 Kɛl ì ɓa nɔ̂ŋ hâ, lìmùt lìkɛŋi li lī lɔ̀ɔ ŋgànd, li nɔ̄k ɓǎŋ lɛ̄ Yesù à nlɔ̀ i Yèrusàlɛ̀m, 13 ɓòt ɓa yɔŋ masɛ̀ɛ̀ ma maen, ɓa kɛ ɓɔ̀mà nyɛ, ɓa lɔndɔ̂k lɛ, Hòsanà! Nu à nlòl i jòy li Ŋwɛt, Kiŋɛ Īsrǎɛ̀l, a ɓa ǹsǎyɓàk. o 14 Yesù à tɛhɛ ɓǎŋ mǎn jàgâs, à yen nyɛ ŋgìi; kìkìì i ye ǹtǐlɓàgà lɛ, 15 À ŋgɔ̂nd Siòn, ù kɔ̀n ɓaŋ wɔ̀ŋi; nǔnkì, Kiŋɛ yɔ̌ŋ ì nlɔ̀, ì yìi ŋgìi mǎn jàgâs. 16 Ɓànigîl ɓee ɓa ɓǒk ɓē tibil yi màm mana; ndi ŋgèdà Yesù à kùhul lìpem, nì ɓɔ ɓa ɓigda lɛ màm mana ma ɓā ǹtǐlɓàgà inyùù yeè; nì lɛ ɓa biɓɔ̀ŋ nyɛ màm mana.17 Limùt li ɓā lòŋnì nyɛ ŋgèdà à sèblɛnɛ Lǎsàrò i sɔ̀ŋ, à tugūl ki nyɛ̄ i kède ɓàwɔga, li ɓɔ̌k mbògi. 18 Jɔn lìmùt li kɛ̀ɛ ɓɔ̀mà nyɛ, inyǔlɛ̄ ɓa nɔ̄k lɛ̄ à m̀ɓɔŋ yìmbnɛ ini. 19 Ndi Fàrisày i kalna lɛ, Tɛhna kì, nì ntūbus ɓe jaàm; nùnakì, ŋ̀kɔ̀ŋ hisi u nnɔ̀ŋ nyɛ.20 I kède ɓòt ɓa ɓɛ̄t ī ɓēgeès Nyambɛ ī ŋgànd, ɓòt ɓa Grikìà ɓàhɔgi ɓa ɓā mù; 21 ɓɔn ɓa kɛ̀ɛ yāk Fìlipò, mùt Bètsaydà i Gàlìleà, ɓa kal nyɛ lɛ, À ŋwɛt, dì nsòmbol tɛhɛ Yesù. 22 Fìlipò à kɛ̂, à kal Andrěà; Àndrěà ɓɔ Fìlipò ɓa kɛ̂, ɓa kal Yesù. 23 Yesù à timbhɛ ɓɔ lɛ, Ŋ̀gɛŋ ì ŋ̀kɔlā lɛ Mǎn mùt a tina lìpem. 24 Hɔ̀dɔ, hɔ̀dɔ, mɛ̀ nhɔ̄mb ɓee lɛ, hàɓaɓe lɛ jìs li konflawà li ŋkwɔ hīsī, li wɔ; li ńyèn ndik jɔ̄tāma; ndi iɓālɛ̄ li ŋ́wɔ li nnūm ŋgandàk màtam. 25 Nu à nsìŋgɛ nɔ̂m yee à nnīmis yɔ; ndi nu à ŋɔ̀ɔ̀ nɔ̂m yee munu ŋkɔ̀ŋ hisi unu à gatēeda yɔ lɛtɛ̀ɛ̀ nì i nìŋ ɓɔgā. 26 Iɓālɛ̄ mùt à ŋgwèlel mɛ̂, a nɔŋ mɛ̀; hɔ̀ma mɛ̀ yènɛ̀, ha kì nyɛn yàk ǹlìmil wɛ̂m u mɓānɛɛ̀; iɓālɛ̄ mùt à ŋgwèlel mɛ̂, nyɛn Tàta à gatī lipem.27 Hanânɔ ŋ̀ɛm wɛ̂m u ŋkɔ̀n ndudù; ndi mɛ̀ gapɔ̄t laa? Lɛ, À Tâ, tɔhɔl mɛ̀ nì ŋgɛ̄ŋ ìni? Ndi inyùu jàm lini nyɛn mɛ̀ bilòl i pām ŋgɛ̄ŋ ìni. 28 À Tâ, ti jòy jɔŋ lipem. Nì kiŋ i lol ŋgìì lɛ, Mɛ̀ bitī jɔ lìpem, mɛ̀ gatī ki jɔ̄ lìpem. 29 Lìmùt li lī ɓā li tee hà li nɔ̄k ɓǎŋ hālà, li kal lɛ mbàmbàt yɔ̌n ì mɓām; ɓapɛ ɓɔ, Aŋgɛ̀l yɔ̌n ì m̀podos nyɛ. 30 Yesù à timbhɛ lɛ, Kiŋ ì ì ǹlol ɓe inyùù yɛ̂m, ndik īnyùu na᷆n. 31 Hanânɔ mbàgi ŋ̀kɔ̀ŋ hisi unu ì yè; hanânɔ ŋ̀ànɛ̀ ŋkɔ̀ŋ hisi unu à galèŋa tān. 32 Ndi mɛ̀, iɓālɛ̄ mɛ̀ m̀ɓedhana hana hisī, mɛ̀ gaòt ɓôt ɓɔɓasonā mɛ̌nī. 33 À pɔt yàà halā ī ēba kīnjɛ̄ ndòŋ nyɛ̌mb à gawɔ̄. 34 Nì lìmùt li timbhɛ nyɛ lɛ, Dì binɔ̄k mu mbēn lɛ Krǐstò à nnɔ̀m mɓa ni m̀ɓa; q lɛlaa ni wɛ̀ ù ŋkàl lɛ Mǎn mùt à ǹlama ɓedhànà? Ǹjɛɛ à yè Mǎn mùt nû? 35 Nì Yesù à kal ɓɔ lɛ, Màpubi ma ŋgi yiī ndèk ŋgèdà i kède na᷆n. Hyomgana ŋgèdà nì gwèe màpubi, lɛ jǐbɛ̀ li kɔ̄ba ɓaāŋ ɓèe; mùt à nhyūmul jǐbɛ̀ à ńyī ɓe hɛ̌t à ŋkìl. 36 Ŋgèdà nì ŋgi gweē màpubi, hemlana màpubi, lɛ ndi ni yilā ɓɔ̀n ɓa mapubi.Yesù à pɔt ɓǎŋ màm mana, à ǹnyɔdî, à sɔlɔ̄p ɓɔ. 37 Ndi tɔ̀ lakìi à ɓɔ̌ŋ ŋgàndàk bìyìmbnɛ halā bīsū gwap, ɓa hēmlɛ ɓē nyɛ; 38 lɛ ɓàŋga m̀podôl Yèsayà à pɔt i yɔ̂n lɛ, À Ŋwɛt, ǹjɛɛ à bihēmlɛ ŋaŋ wes? Wɔ̀ɔ̀ u Ŋwɛt kî u bisɔ̀ɔ̀lana njɛɛ? r 39 Inyùu jàm lini ɓa bilà ɓe hemlɛ̀, inyǔlɛ̄ Yèsayà à kǎl kì lɛ,40 À bikwès mis map ndīm, à neyes ki mìŋɛm ŋwap, Lɛ ɓa tiga lɛ ɓa tɛhna ni mìs map, tɔ̀ tibîl yi ni mìŋɛm ŋwap,Ɓa hyɛ̂lɓà, ndi mɛ̀ melēs ɓɔ. s 41 Yèsayà à pɔt màm mana, inyǔlɛ̄ à tɛhɛ lìpem jee; à pɔt kì inyùù yeè. 42 Tɔ̀ la yàa ŋgàndàk ɓà-ànɛ̀ ì hemlɛ yāga nyɛ, ndi ɓa ɓā pahaàl ɓe halā īnyùu Fàrisày, lɛ ɓa tiga lɛ ɓa heā ɓɔ ntōŋ; 43 inyǔlɛ̄ ɓa ɓā gweès lìpem li nlòl ni ɓòt ìlɔ̀ɔ̀ lìpem li nlòl ni Nyāmbɛɛ̀.44 Nì Yesù à lɔnd, à kal lɛ, Nu à nhēmlɛ mɛɛ̀, hà mɛ̀ ɓe mɛ̌n à nhēmlɛ̀, ndi nu à ɔm mɛ̀. 45 Nu kì à ntɛ̄hɛ mɛɛ̀, à ntɛ̄hɛ ŋwɛ̌t à ɔm mɛ̀. 46 Mɛ̀ yè màpubi ma bilɔ̀ munu ŋkɔ̀ŋ hisi, lɛ tɔ̀njɛɛ à nhēmlɛ mɛɛ̀ à ńyèn ɓe i jǐbɛ̀. 47 Iɓālɛ̄ mùt à nnɔ̄k bipodol gwɛɛ̀m, ndi à hemlɛ ɓe gwɔ, mɛ̀ mpēmhɛnɛ ɓe mɛ nyɛ̄ mbàgi; inyǔlɛ̄ mɛ̀ bilɔ̀ ɓe mɛ ī pēmhɛ̀nɛ̀ ŋ̀kɔ̀ŋ hisi mbàgi, ndik lɛ̄ mɛ tɔhɔl ŋ̀kɔ̀ŋ hisi.48 Nu à ncèl mɛ̂, à lɛɛgɛ ɓe tɔ bìpodol gwɛ̂m, à gwèe wàda nu à mpēmhɛnɛ nyɛ mbàgi; ɓàŋga mɛ̀ bipɔ̄t yɔn i gapēmhɛnɛ nyɛ mbàgi kɛl ì nsōk. 49 Inyǔlɛ̄ mɛ̀ bipɔ̄t ɓe mɛ nì mɛ̀mɛ̀dɛ; ndi Tàta nū à ɔm mɛ̀, à ti mɛ lìtìŋ, jàm mɛ̀ ǹlama kâl, nì jàm mɛ̀ ǹlama pɔt. 50 Mɛ̀ ńyī lɛ lìtìŋ jee li ye nìŋ ɓɔgā. Halā nyɛ̄n màm mɛ̀ mpɔ̄t, mɛ̀ mpɔ̄t mɔ kìkìi Tàta à kǎl mɛ̀.

Yòhanɛ̀s
13
	
1 Bisū bi ŋgaànd Pasà, Yesù à yi lɛ ŋgɛŋ yeē i nyɔ̄di mūnu ŋkɔ̀ŋ hisi unu i kɛ̀ yak Ìsaŋ ì m̀mal kɔlà. À ɓa gwês ɓòt ɓee ɓa ɓā ŋkɔ̀ŋ hisi, à gwehâk yaga ɓɔ lɛtɛ̀ɛ̀ nì lisūk.
2 Ŋgèdà bìlòp, ki ǹsɔ̀hɔ̀p à ma māāl joōp ŋɛ̄m Yudà Iskàriòt, mǎn Sīmòn, lɛ a liibana nyɛ̄, 3 Yesù à ɓa yi lɛ̄ Ìsaŋ à ǹti mâm mɔmasonā mɔ̀ɔ̀ mee, nì lɛ à lǒl yāk Nyāmbɛɛ̀, à ntèmb ki yāk Nyāmbɛɛ̀, 4 nì nyɛ à ǹnyɔdi jɛ̄, à heā mbɔt yeè; nì nyɛ à yɔŋ tawèdì, à teŋɓa yɔ. 5 I mbūs hālà à sugūl malep i sōya, à kahal sɔ̀ makòò ma ɓanigîl, à tɔ̀hɔ̀k kì mɔ nì tawèdì à tèŋɓa. 6 Nì nyɛ à pam yak Sīmòn Petrò, Petrò à kal nyɛ lɛ, À Ŋwɛt, ɓàa wɛ̌n ù nsɔ̀ mɛ màkòò? 7 Yesù à timbhɛ nyɛ lɛ, Jàm mɛ̀ mɓɔ̀ŋ ù ńyī ɓe jɔ hanaànɔ; ndi ù gatībil yi jɔ haà. 8 Petrò à kal nyɛ lɛ, Ù gasɔ̀ yaga ɓe makòò mɛ̂m kɛlkǐkɛ̄l. Yesù à timbhɛ nyɛ lɛ, Iɓālɛ̄ mɛ̀ ǹsɔ ɓē mɛ wɛ̀ màkòo, wɛ̀ɛ ù gwèe ɓē jogà nì mɛ̀.9 Simòn Petrò à kal nyɛ lɛ, À Ŋwɛt, wɛ̀ɛ hà màkòò mɛ̂m mɔtāma ɓee, ndi yàk mɔ̀ɔ nì ŋ̀ɔ. 10 Yesù à kal nyɛ lɛ, Nu à yè ǹnɔgɓaga i nsòmbla ndik lɛ̄ a sɔɔ̄ màkòò, ndi nyɛ̂nsonā a poòp; nì mpōp, ndi hà ɓèè ɓɔɓasonā ɓee. 11 Inyǔlɛ̄ à ɓa yi nū à galīibana nyɛ; jɔn à kèlel lɛ̄, Hà ɓèè ɓɔɓasonā ɓe ɓɔn nì mpōp. 12 À mǎl ɓǎŋ sɔ̀ ɓɔ màkòò, à yɔŋ ki mbɔ̄t yeè, à kondɛ̄ yeèn, à kal ɓɔ lɛ, Ɓàa nì ńyī jàm mɛ̀ m̀ɓɔŋ ɓee? 13 Nì nsèbel mɛ lɛ̄, Màlêt, nì lɛ, Ŋwɛ̌t; nì mpɔ̄t lɔŋgɛɛ̀, inyǔlɛ̄ mɛ̀ yè halà. 14 Jɔn i ɓā nī lɛ mɛ̀ Ŋwɛ̌t nì Màlêt mɛ̀ nsɔ̀ ɓee màkòò, wɛ̀ɛ yàk ɓèèɓɔmɛ̀dɛ nì ǹlama sɔnā makòo.15 Inyǔlɛ̄ mɛ̀ ǹti ɓee yìmbnɛ, lɛ ndi yàk ɓèè kî ni ɓɔŋ kìkìi mɛ̀ mɛ̀ m̀ɓɔŋ ɓee. 16 Hɔ̀dɔ, hɔ̀dɔ, mɛ̀ nhɔ̄mb ɓee lɛ, Ŋ̀kɔ̀l u nlɔ̀ɔ̀ ɓe ŋwɛt weè; tɔ̀ ŋ̀oma à nlɔ̀ɔ̀ ɓe nu à ŋɔ̄m nyɛ. 17 Iɓālɛ̄ nì ńyī màm mana, nì yè ǹsǎyɓàk iɓālɛ̄ nì mɓɔ̀ŋ mɔ. 18 Mɛ̀ mpɔ̄t ɓe mɛ īnyùu ɓèè ɓɔɓasonā; mɛ̀ ńyī ɓa mɛ̀ bitɛ̄p; ndik lɛ̄ Lìtìlà li yɔn lɛ̄, Nu à njɛ̄ kɔgā yɛɛ̀m, à bipà tindì yee i kɔ̀lɓà mɛ̀. t 19 Ìɓòdòl hanânɔ mɛ̀ ŋkàl ɓee halà jɔ ŋgì ɓòŋà, lɛ ŋgèdà li gaɓòŋa, ni hemlɛ lɛ̄ mɛ̀ yè. 20 Hɔ̀dɔ, hɔ̀dɔ,mɛ̀ nhɔ̄mb ɓee lɛ, nu à nlɛ̄ɛgɛ tɔnjɛ̄ɛ mɛ̀ ŋɔ̄m, wɛ̀ɛ à ǹlɛɛgɛ mɛ̂; nu kì à nlɛ̄ɛgɛ mɛɛ̀ à ǹlɛɛgɛ nu à ɔm mɛ̀.21 Yesù à pɔt ɓǎŋ hālà, à kɔn ndudù i mbūu, à ɓɔk mbogī, à kal lɛ, Hɔ̀dɔ, hɔ̀dɔ, mɛ̀ nhɔ̄mb ɓee, wàda na᷆n à galīibana mɛɛ̀. 22 Ɓànigîl ɓa kahal nùnnà, ɓa yi ɓe ǹjɛɛ à mpōdoòl. 23 Ǹnigîl wàda nu Yēsù à ɓa gwês mu ɓānīgiìl ɓee, à ɓa à nigi Yēsù i tōl. 24 Nyɛn Sīmòn Petrò à kwɛs, à kal lɛ, Kǎl ɓès ǹjɛɛ à mpōdoòl. 25 Nu à ɓa à nigi tōl Yēsù à ɓat nyɛ lɛ, À Ŋwɛt, ndi ǹjɛɛ? 26 Yesù à timbhɛ lɛ, À yè ŋwɛ̌t mɛ̀ gayùbɛ ket yɔm, mɛ̀ ǹti. À yùbɛ ɓǎŋ kēt yɔm, à ti yɔ Yūdà, mǎn Sīmòn Iskàriòt. 27 À lɛɛgɛ ɓǎŋ yɔ̄, Saatàn à jop ŋɛ̄m wee. Nì Yesù à kal nyɛ lɛ, Jàm ù mɓɔ̀ŋ, hɔɔ ɓɔ̀ŋ jɔ. 28 Ɓòt ɓa ɓā ɓa yiī te᷆blè mùt nyɛkǐnyɛ̄ à yi ɓē jàm à kèlel nyɛ̄ halà. 29 Inyǔlɛ̄ ɓàhɔgi ɓa ɓā hɔŋɔɔ̀l lɛ, lakìi Yūdà à ɓa à gwèe ŋ̀kuu mɔnī, jɔn Yēsù à kèlel nyɛ lɛ, Sɔmb gwɔ̀m bi nsòmbla ɓes inyùu ŋgànd; tɔ̀lɛ, a ti dìyɛyɛ̀bà jàm. 30 À lɛɛgɛ ɓǎŋ kēt yɔm, à hɔɔ pam; halā à ɓa jùu.31 À pam ɓǎŋ, Yesù à kal lɛ, Hanânɔ Mǎn mùt à ntīna lipem, Nyambɛ kì à ntīna lipem inyùù yeè. 32 Iɓālɛ̄ Nyambɛ à ǹtina lipem inyùù yeè, wɛ̀ɛ Nyāmbɛ à gatī nyɛ lìpem i kède yeè, à gahɔ̄ɔ ki tī nyɛ lìpem. 33 À ɓɔn ɓɛ̂m ɓàtidigi, mɛ̀ nì ɓèe dì ŋgi yiī ndèk ŋgèdà. Nì gayēŋ mɛɛ̀; mɛ̀ ŋkàl ki ɓèe kìkìi mɛ̀ bikàl Lôk Yudà lɛ, Hɔ̀ma mɛ̀ ŋkɛ̀, nì nlà ɓe lɔ hà. u 34 Mɛ̀ ntī ɓee lìtìŋ li yɔndɔ, lɛ gwehnaga;kìkìi mɛ̀ bigwēs ɓee, yàk ɓèè kî gwehnaga. 35 Halā nyɛ̄n ɓòt ɓɔɓasonā ɓa gayī lɛ nì yè ɓànigîl ɓɛ̂m, iɓālɛ̄ nì ŋgwēhnà.36 Simòn Petrò à ɓat nyɛ lɛ, À Ŋwɛt, ù ŋkɛ̀ hɛɛ? Yesù à timbhɛ lɛ, Hɔ̀ma mɛ̀ ŋkɛ̀, ù nlà ɓe nɔŋ mɛ nyɔ̀ɔ hānaànɔ; ndi ù gayīk nɔɔ̀ŋ mɛ̀. 37 Petrò à kal nyɛ lɛ, à Ŋwɛt, inyǔkī mɛ̀ nlà ɓe nɔŋ wɛ nyɔ̀ɔ hānaànɔ? Mɛ̀ gatī niìŋ yɛ̂m inyùù yɔ̂ŋ. 38 Yesù à timbhɛ lɛ, Ɓàa wɛ̀ɛ ù gatī niìŋ yɔŋ inyùù yɛ̂m? Hɔ̀dɔ, hɔ̀dɔ, mɛ̀ nhɔ̄mb wɛ lɛ̄, Ǹlom kōp à gaɓā ŋgi ɔ̄ŋ, ki wɛ̀ ù m̀ma tāŋɓa mɛ ŋgèlè iaâ.

Yòhanɛ̀s
14

1 Nì kɔ̀n ɓaŋ ndùdù miŋɛ̄m minaàn; hemlana Nyāmbɛɛ̀, hemlana kì mɛ̀. 2 Ŋgàndàk bìyèènɛ ì yè i ndāp Tàtâ; ɓalɛ i ɓāk ɓe halà, ki mɛ̀ bikàl ɓe mɛ ɓèè lɛ mɛ̀ ŋkɛ̀ i kòòbànà ɓèè hɔma. 3 Ndi iɓālɛ̄ mɛ̀ ŋ̀kɛ̂, mɛ̀ kobana ɓee hɔ̀ma, mɛ̀ nlɔ̀ kì, mɛ yɔŋ ɓèè i mɛ̌nī, lɛ hɔ̀ma mɛ̀ yènɛ̀, yàk ɓèè kî ni ɓa hà. 4 Nì ńyī njɛɛ̄l hɛ̌t mɛ̀ ŋkɛ̀. 5 Tomàs à kal nyɛ lɛ, À Ŋwɛt, dì ńyī ɓe hɛ̌t ù ŋkɛ̀; lɛla ni dì ńyī njɛɛ̀l? 6 Yesù à kal nyɛ lɛ, Mɛ̌n mɛ̀ yè njɛ̀l, mɛ̀ yè màliga, mɛ̀ yè kì nìŋ; mùt nyɛkǐnyɛ̄ à mpām ɓe yak Tàtâ, hàɓaɓe inyùù yɛ̂m. 7 Ɓalɛ ɓɔ nì yik mɛ̂, ki nì ńyī ki Tàtâ; ìɓòdòl hanânɔ nì ńyī nyɛ, nì bitɛ̄hɛ ki nyɛ̄. 8 Fìlipò à kal nyɛ lɛ, À Ŋwɛt, ùnda ɓès Tatà, ndi hālā ā kɔlā nì ɓěs. 9 Yesù à kal nyɛ lɛ, À Filīpò, ǹtàndàà ŋgedà mɛ̀ yè nì ɓèe, ndi ù yi ɓe mɛ̂? Nu à bitɛ̄hɛ mɛɛ̀, wɛ̀ɛ à bitɛ̄hɛ Tatà; lɛla ù ŋkàl lɛ, Ùnda ɓès Tatà?10 Ɓàa ù nhēmlɛ ɓe lɛ mɛ̀ yè i kède Tàtâ, Tàta kì i kède yɛ̂m? Bìɓàŋga mɛ̀ ŋkàl ɓee, mɛ̀ mpɔ̄t ɓe mɛ nì mɛ̀mɛ̀dɛ; ndi Tàta nū à yìi ī kède yɛ̂m nyɛn à mɓɔ̀ŋ minsɔn ŋwee.  11 Hemlana mɛ̀ lɛ mɛ̀ yè i kède Tàtâ, Tàta kì i kède yɛ̂m; tɔ̀lɛ halā ɓēe, hemlana mɛ̀ inyùu mìnsɔn ŋwɔmɛ̀dɛ.12 Hɔ̀dɔ, hɔ̀dɔ, mɛ̀ nhɔ̄mb ɓee lɛ, nu à nhēmlɛ mɛɛ̀, mìnsɔn mɛ̀ mɓɔ̀ŋ, yàk nyɛ à gaɓɔ̀ŋ ŋwɔ; à gaɓɔ̀ŋ ki mìnsɔn mi nlɔ̀ɔ̀ mini; inyǔlɛ̄ mɛ̀ ŋkɛ̀ yak Tàtâ. 13 Màm mɔmasonā nì gayàgal i jòy jɛ̂m, mɛ̀ gaɓɔ̀ŋ mɔ, lɛ Tàta ā tina lìpem i kède Mǎn. 14 Iɓālɛ̄ nì ǹyagāl jaàm i jòy jɛ̂m, mɛ̀ gaɓɔ̀ŋ jɔ.
15 Iɓālɛ̄ nì ŋgwēs mɛɛ̀, nì gatēeda matìŋ mɛ̂m. 16 Mɛ̀ gasɔ̄ɔhɛ Tatà, ndi à gaōmlɛ ɓee Ǹhola nu᷆mpɛ, lɛ a ɓa nì ɓèè mɓa ni m̀ɓa, 17 halā à yè lɛ Mbuu maliga; nu ŋ̀kɔ̀ŋ hisi u nlà ɓe kôs, inyǔlɛ̄ u ntɛ̄hɛ ɓe nyɛ, tɔ̀ yi nyɛ̄; ndi ɓèe nì ńyī nyɛ, inyǔlɛ̄ à ńyèn ni ɓèe, à gaɓā ki ī kède na᷆n.18 Mɛ̀ gayēk ɓe mɛ ɓèè nyuu; mɛ̀ nlɔ̀ i ɓěnī. 19 Ndèk ŋgèdà ŋ̀kɔ̀ŋ hisi u gatɛ̄hɛ ha ɓe mɛɛ̀; ndi ɓèe nì ntɛ̄hɛ mɛɛ̀; inyǔlɛ̄ mɛ̀ nnìŋ, yàk ɓèè kî nì ganǐŋ. 20 Yɔ̀kɛl nu nyɛ̄n nì gayī lɛ mɛ̀ yè i kède Tàtâ, ɓèè kî i kède yɛ̂m, mɛ̀ kì i kède na᷆n.21 Nu à gwèe màtìŋ mɛ̂m, à teedàgà kì mɔ, nyɛn à ŋgwēs mɛɛ̀; nu kì à ŋgwēs mɛɛ̀, Tàta à gagwēs nyɛ, yàk mɛ̀ mɛ̀ gagwēs nyɛ, mɛ̀ gaùnda ki nyɛ̄ mɛ̀mɛ̀dɛ. 22 Yudà [hà Iskàriòt ɓee] à ɓat nyɛ lɛ, À Ŋwɛt, halà wɛ̀ɛ lāa lɛ ù gaùnda ɓes wɛ̀mɛ̀dɛ, ndi hà ŋ̀kɔ̀ŋ hisi ɓee? 23 Yesù à timbhɛ nyɛ lɛ, Iɓālɛ̄ mùt à ŋgwēs mɛɛ̀, à gatēeda ɓaŋgā yɛɛ̀m; Tàta kì à gagwēs nyɛ, dì galɔ̀ i nyɛ̄nī, di yen nì nyɛ.24 Nu à ŋgwēs ɓe mɛɛ̀, à ntēeda ɓe biɓàŋga gwɛ̂m; ndi ɓàŋga nì nnɔ̄k i ta ɓē yɛ᷆m, ndik ī Tatā nū à ɔm mɛ̀.25 Mɛ̀ bikàl ɓee màm mana ki mɛ̀ nì ɓèe dì ŋgi yiì. 26 Ndi Ǹholâ, lɛ M̀buu M̀pubi, nu Tàta à gaɔ̄m i jòy jɛ̂m, nyɛn à ganīiga ɓee màm mɔmasonā, nì ɓìgdàhà kì ɓèè mâm mɔmasonā mɛ̀ bikàl ɓee. 27 Mɛ̀ ńyīglɛ ɓee ǹsàŋ; mɛ̀ ntī ɓee ǹsàŋ wɛ̂m; mɛ̀ ntī ɓe mɛ ɓèe kìkìi ŋ̀kɔ̀ŋ hisi u ntī. Nì kɔ̀n ɓaŋ ndùdù miŋɛ̄m minaàn, tɔ̀ wɔ̀ŋi. 28 Nì ǹnɔk kìi mɛ̀ ŋ̀kal ɓee lɛ, Mɛ̀ ŋkɛ̀, ndi mɛ̀ nlɔ̀ ki ī ɓěnī. Ɓalɛ nì gwehak mɛ̂, ki nì ɓak lɛ nì kɔn masee, halā kìi mɛ̀ ŋkɛ̀ yak Tàtâ, inyǔlɛ̄ Tàta à nlɔ̀ɔ̀ mɛ̂. 29 Hanânɔ mɛ̀ ŋ̀kal ni ɓee jɔ̄ ŋgì ɓòŋà, lɛ ŋgèdà li gaɓòŋa, ni hemlɛ. 30 Mɛ̀ gakwèles ha ɓe mɛ ɓèè ŋgandàk, inyǔlɛ̄ ŋ̀ànɛ̀ ŋ̀kɔ̀ŋ hisi à ǹlɔ̂. À gwèe ɓē jaàm nì mɛ̀; 31 ndi lɛ ŋ̀kɔ̀ŋ hisi u yi lɛ̄ mɛ̀ ŋgwēs Tatà; nì lɛ, kìi Tàta à kǎl mɛ̀, halā nyɛ̄n mɛ̀ mɓɔ̀ŋ. Tɛlɓana, di kɛnɛ̄k.


Yòhanɛ̀s	
15

1 Mɛ̌n mɛ̀ yè ɓàŋga ŋ̀kòò wây, Tàta nyɛ̄n à yè ǹtibîl. 2 Hi lɛ̂l i ye ī kède yɛ̂m ndi i num ɓe matam, à nhèa yɔ; ndi hi lɛ̂l i nnūm matam, à mpūbus yɔ, lɛ i num màtam ìlɔ̀ɔ̀ hâ. 3 Ɓèe nì yè ɓàpobga inyùu ɓàŋga mɛ̀ bikàl ɓee. 4 Yèna ī kède yɛ̂m, mɛ̀ kì i kède na᷆n. Kìkìi lɛ̀l ŋkòò i nlà ɓe num matam ni yɔ̄mɛ̀dɛ, hàɓaɓe lɛ i yiī nì ŋ̀kòò, halā kì tɔ̀ ɓèe nì nlà ɓee, hàɓaɓe lɛ nì yìi ī kède yɛ̂m. 5 Mɛ̌n mɛ̀ yè ŋ̀kòò wây, ɓèe nì yè bìlɛ̀l. Nu à yìi ī kède yɛ̂m, mɛ̀ kì i kède yeè, nyɛn à nnūm matam ŋgandàk, inyǔlɛ̄ iɓaɓe mɛ̂ nì nlà ɓe ɓɔŋ tɔ jàm. 6 Iɓālɛ̄ mùt à yìi ɓē i kède yɛ̂m, à yè ǹlɛbɛ̂k kìkìi lɛ̀l, à ńyùyì; halā nyɛ̄n ɓa ŋkɔ̀t gwɔ, ɓa nlɛ̀ŋ gwɔ i hyèe, nì gwɔ bi lek. 7 Iɓālɛ̄ nì yìi ī kède yɛ̂m, bìpodol gwɛ̂m kì bi yiī ī kède na᷆n, yàglana tɔ̀ kinjɛ̄ɛ nì nsòmbòl, ndi halā à gaɓòŋa inyùu na᷆n. 8 Tàta à ŋkùhul lipem mu jàm lini, lɛ ni num màtam ŋgandàk; halā nyɛ̄n nì gaɓā ɓanigiìl ɓɛ̂m. 9 Kìkìi Tàta à gwehak mɛ̂, halā kì nyɛn yàk mɛ̀ mɛ̀ gwehak ɓee; yèna ī kède gwēha yɛ᷆m. 10 Iɓālɛ̄ nì ntēeda matìŋ mɛ̂m, nì gayèn i kède gwēha yɛ᷆m; kìkìi yàk mɛ̀ mɛ̀ bitēeda matìŋ ma Tatà, mɛ̀ yen ki ī kède gwēha yēe. 11 Mɛ̀ bikàl ɓee màm mana, lɛ màsee mɛ̂m ma ɓa ī kède na᷆n, yàk màsee manân ma ɓa ǹyɔnɔ̂k.12 Lìtìŋ jɛ̂m lini, lɛ ni gwehnaga, kìkìi mɛ̀ gwehak ɓee.13 Mùt nyɛkǐnyɛ̄ à gwèe ɓē gweha ī nlɔ̀ɔ̀ ini, lɛ mùt à ti nɔ̂m yee inyùu màwanda mee. 14 Nì yè màwanda mɛ̂m iɓālɛ̄ nì mɓɔ̀ŋ mâm mɛ̀ ŋkàl ɓee. 15 Mɛ̀ nsèbel ha ɓe mɛ ɓèè lɛ ɓàɓòŋòl; inyǔlɛ̄ m̀ɓòŋòl à ńyī ɓe jàm ŋwɛ̀t weē à mɓɔ̀ŋ; ndi mɛ̀ nsèbel ɓee lɛ màwanda, inyǔlɛ̄ màm mɔmasonā mɛ̀ nɔk nì Tàtâ mɛ̀ biyīs ɓee mɔ̄. 16 Hà ɓèè ɓe ɓɔn nì bitɛ̄p mɛɛ̀, ndi mɛ̌n mɛ̀ bitɛ̄p ɓee, mɛ̀ tee ki ɓèe, lɛ ni kɛɛ̄, ni num màtam, nì lɛ màtam manân ma nɔ̂m; lɛ tɔ̀ kinjɛ̄ jàm nì gayàgal Tatā ī jòy jɛ̂m, a ti ɓèè jɔ. 17 Ɔrà mɛ̀ ntī ni ɓee yɔ̀ɔ ìni lɛ, Ni gwehnaga.18 Iɓālɛ̄ ŋ̀kɔ̀ŋ hisi u ŋɔ̀ɔ̀ ɓee, yina lɛ̄ mɛ̀ nì ɓèe mɛ̀n u biɓòk ɔɔ̀. 19 Ɓalɛ ɓɔ nì ɓak ɓa ŋkɔ̀ŋ hisi, ki ŋ̀kɔ̀ŋ hisi u ɓāk lɛ u siŋgɛ̄ ɓoòt ɓee; ndi inyǔlɛ̄ nì tà ɓe ɓa ŋkɔ̀ŋ hisi, mɛ̀ bitɛ̄p ɓee mu ŋkɔ̀ŋ hisi, jɔn ŋ̀kɔ̀ŋ hisi u ŋɔ̀ɔ̀ ɓee. 20 Hɔŋlana ɓàŋga mɛ̀ bikàl ɓee lɛ, Ŋ̀kɔ̀l u nlɔ̀ɔ̀ ɓe ŋwɛt weè. v Iɓālɛ̄ ɓa bitèèŋga mɛ̂, ɓa gatèèŋga yâk ɓèe; iɓālɛ̄ ɓa bitēeda ɓaŋgā
yɛɛ̀m, wɛ̀ɛ̀ ɓa gatēeda ki ìnân. 21 Ɓa gaɓòŋol ɓee màm ma mɔ̄masonā inyùu jòy jɛ̂m, inyǔlɛ̄ ɓa ńyī ɓe ŋwɛ̌t à ɔm mɛ̀.22 Ɓalɛ ɓɔ mɛ̀ lɔ ɓēe, mɛ̀ podos ɓɔ, ki ɓā ɓāk ɓe lɛ ɓa ɓana ɓeba; ndi hanânɔ ɓa gweē ɓē likee inyùu ɓēba yap. 23 Nu à ŋɔ̀ɔ̀ mɛ̂ à ŋɔ̀ɔ̀ yâk Tàtâ. 24 Ɓalɛ ɓɔ mɛ̀ ɓɔŋ ɓe minsɔn mùt nûmpɛ nyɛkǐnyɛ̄ à m̀ɓɔŋɔ̀k ɓe i kède yâp, ki ɓā ɓāk ɓe lɛ	ɓa ɓana ɓeba; ndi hanânɔ ɓa bitɛ̄hɛɛ̀, ɓa ɔɔ̄ ki ɓěhnà Tatà.25 Ndi i mɓoŋā halā lɛ̄ ɓàŋga i ye ǹtǐlɓàgà i kède mbēn yaāp i yɔn lɛ̄, Ɓa biɔ̀ɔ̀ mɛ ŋgì njɔ̀m. w 26 I ŋgèdà Ǹhola à galǒl, nu mɛ̀ gaōmlɛ ɓee, à lòlàk yak Tàtâ, nyɛn à yè Mbuu maliga, nu à nlòl yak Tàtâ, à gaɓògol mɛ mbògi; 27 yàk ɓèè kî nì mɓɔ̀k mbogī, inyǔlɛ̄ nì ɓeè nì mɛ̀ ìlɔ̀ yaga biɓèe.
	

Yòhanɛ̀s	
16


1 Mɛ̀ ŋ̀kelēl ɓee màm mana lɛ nì ɓààgɛ ɓâŋ. 2 Ɓa gahèa ɓee ntōŋ; ŋgɔ ŋgɛŋ ì nlɔ̀, lɛ tɔ̀njɛɛ à nnɔ̄l ɓee, à gahɔ̄ŋɔl lɛ à ŋgwèlel Nyambɛ ǹsɔn. 3 Ɓa gaɓɔ̌ŋ màm mana, inyǔlɛ̄ ɓa ńyī ɓe Tatà, tɔ̀ mɛ̀. 4 Ndi mɛ̀ ŋkèlel ɓee màm mana, lɛ ŋgèdà ŋgɛŋ yap ì ŋ̀kɔlà, ni ɓigda mɔ̄, kìkìi mɛ̀ bikàl ɓee. Mɛ̀ bikàl ɓe mɛ màm mana biɓèe, inyǔlɛ̄ mɛ̀ ɓeè mɛ̀ yìi nì ɓèe. 5 Hanânɔ mɛ̀ ŋkɛ̀ yak ŋwɛ̌t à biɔ̄m mɛɛ̀; ndi tɔ̀ wàda na᷆n à mɓàt ɓe mɛ lɛ̄, Ù ŋkɛ̀ hɛɛ? 6 Ndi inyǔlɛ̄ mɛ̀ ŋ̀kal ɓee màm mana, ndùdù ì ǹyɔn ɓee miŋɛ̄m. 7 Mɛ̀ ŋkàl ɓee màliga lɛ, i ye ɓèè lɔŋgɛ lɛ̄ mɛ kɛɛ̄; inyǔlɛ̄ iɓālɛ̄ mɛ̀ ŋ̀kɛ ɓēe, ki Ǹhola à galɔ̀ ɓe ɓěnī; ndi iɓālɛ̄ mɛ̀ ŋ̀kɛ̂, mɛ̀ gaōmlɛ ɓee nyɛ̄. 8 I ŋgèdà à galǒl, à gayɔ̄yɔy ŋkɔ̀ŋ hisi inyùu ɓēba, nì inyùu tɛ̄lɛɛ̀bsep, nì inyùu mbàgi; 9 inyùu ɓēba, inyǔlɛ̄ ɓa nhēmlɛ ɓe mɛɛ̀; 10 inyùu tɛ̄lɛɛ̀bsep, inyǔlɛ̄ mɛ̀ ŋkɛ̀ yak Tàtâ, nì gatɛ̄hɛ ha ɓe mɛɛ̀; 11 Inyùu mbàgi, inyǔlɛ̄ ŋ̀ànɛ̀ ŋ̀kɔ̀ŋ hisi à m̀mal koōs mbagī. 12 Mɛ̀ ŋgi gweē ŋgàndàk màm i kàl ɓèe, ndi nì tà ɓe lɛ nì la mɔ̄ hanaànɔ. 13 I ŋgèdà nyɛ, Mbuu maliga, à nlɔ̀, à gaēga ɓee i kède màliga mɔmasonā;inyǔlɛ̄ à gapɔ̄t ɓe ni nyɛ̄mɛ̀dɛ, tɔ̀ kinjɛ̄ màm à ganɔ̄k, mɔn à gaɓā à mpɔ̄t; à ga-āŋlɛ ɓee màm ma galɔ̀ɔ. 14 À gatī mɛ lìpem, inyǔlɛ̄ à gayɔ̀ŋ mu màm mɛ̂m, a aŋlɛ ɓèè mɔ.
15 Màm mɔmasonā Tàta à gwèe ma ye mɛ᷆m; jɔn mɛ̀ ŋkèlel lɛ, à gayɔ̀ŋ mu màm mɛ̂m à ga-āŋlɛ ɓee mɔ̄.16 Ndèk ŋgèdà nì gatɛ̄hɛ ha ɓe mɛɛ̀; ndi ndèk ŋgèdà kì nì gatɛ̄hɛ mɛɛ̀, inyǔlɛ̄ mɛ̀ ŋkɛ̀ yak Tàtâ. 17 Ɓànigîl ɓee ɓàhɔgi ɓa ɓadna lɛ, Jàm lini à ŋkàl ɓes li ye lāa, lɛ, Ndèk ŋgèdà nì gatɛ̄hɛ ha ɓe mɛɛ̀; ndi ndèk ŋgèdà kì nì gatɛ̄hɛ mɛɛ̀; nì lɛ, Inyǔlɛ̄ mɛ̀ ŋkɛ̀ yak Tàtâ? 18 Nì ɓɔ ɓa kal lɛ, Jàm lini à ŋkàl li ye lāa, lɛ, Ndèk ŋgèdà? Dì ńyī ɓe jàm à ŋkàl.19 Yesù à yi lɛ ɓa nsòmbol ɓat nyɛ jàm, nì nyɛ à ɓat ɓɔ lɛ, Ɓàa nì mɓàdna inyùu jàm mɛ̀ ŋ̀kal lɛ, Ndèk ŋgèdà nì gatɛ̄hɛ ha ɓe mɛɛ̀; ndi ndèk ŋgèdà kì nì gatɛ̄hɛ mɛɛ̀.20 Hɔ̀dɔ, hɔ̀dɔ, mɛ̀ nhɔ̄mb ɓee lɛ, nì gaɓā nì ŋɛ̀ɛ̀, nì lɔndɔ̂k, ndi ŋ̀kɔ̀ŋ hisi u seêk; nì gakɔ̀n ndudù, ndi ndùdù nàn ì gayìla masee. 21 Ŋgèdà mùdàa à ŋkòògà, à gwèe ndùdù, inyǔlɛ̄ ŋgɛŋ yeē ì ŋ̀kɔlà; ndi kìi à ŋgwāl man, à nhɔ̄ŋɔl ha ɓe njiihà yèe, inyùu màsee lɛ mùt à ŋ̀gwee ŋkɔ̀ŋ hisi.22 Halā nyɛ̄n yàk ɓèe nì gwèe ndùdù hanânɔ, ndi mɛ̀ gakòndɛ tɛhɛ ɓee, mìŋɛm minân mi gasēe, mùt nyɛkǐnyɛ̄ à gayɔ̀ŋ ɓe ɓee màsee manân. 23 I yɔ̀kɛl nû nì gaɓàt ɓe mɛ jàm. Hɔ̀dɔ, hɔ̀dɔ, mɛ̀ nhɔ̄mb ɓee lɛ, iɓālɛ̄ nì gayàgal Tatā tɔ̀ kinjɛ̄ jàm i jòy jɛ̂m, à gatī ɓee jɔ̄. 24 Lɛtɛ̀ɛ̀ nì hanânɔ nì ǹyâglàk ɓe jâm i jòy jɛ̂m; yàglana, ndi nì gakǒs, lɛ màsee manân ma ɓa ǹyɔnɔ̂k. Mɛ̀ biyèmbel ŋkɔ̀ŋ hisi 25 Mɛ̀ ŋ̀kelēl ɓee màm mana ŋgèn; ŋgɛŋ ì nlɔ̀, ŋgèdà mɛ̀ gapōdhɛnɛ ha ɓe mɛ ɓèè i ŋgèn, ndi mɛ̀ ga-āŋlɛ ɓee m̀paha inyùu Tàtâ. 26 Yɔ̀kɛl nû nì gayàgal i jòy jɛ̂m; ndi mɛ̀ ŋkàl ɓe mɛ ɓèè lɛ mɛ̀ gasɔ̄ɔhɛ Tatā īnyùu na᷆n; 27 inyǔlɛ̄ Tàta nyɛ̄mɛ̀dɛ à nsìŋgɛ ɓee, inyǔlɛ̄ ɓèe nì bisìŋgɛ mɛ̂, nì hemlɛ ki lɛ̄ mɛ̀ bilòl yak Tàtâ. 28 Mɛ̀ binyɔ̄dnɛ yak Tàtâ, mɛ̀ lɔ mūnu ŋkɔ̀ŋ hisi; mɛ̀ nnyɔ̄di ki ŋ̀kɔ̀ŋ hisi, mɛ kɛɛ̄ yāk Tàtâ. 29 Ɓànigîl ɓa kal lɛ, Nǔnkì, hanânɔ ù mpɔ̄t mpaha, ù ŋkènɛ ha ɓe ki ŋgèn. 30 Hanânɔ dì ńyī lɛ ù ńyī maàm mɔmasonā, i nsòmbla ha ɓe lɛ mùt a ɓat wɛ̀ jàm; jɔn dì nhēmlɛnɛ lɛ ù bilòl yak Nyāmbɛɛ̀. 31 Yesù à timbhɛ ɓɔ lɛ, Ɓàa nì nhēmlɛ hanaànɔ? 32 Nùnakì, ŋgɛŋ ì nlɔ̀, ŋgɔ ì yè ɓàlɔ̀ga, lɛ nì gasànda, hi mût ìyee pɛ̂s, nì gayēk mɛ mɛ̀tama; ndi mɛ̀ tà ɓe mɛ mɛ̀tama, inyǔlɛ̄ Tàta à yè nì mɛ̀.33 Mɛ̀ ŋkèlel ɓee màm lɛ ni ɓana ǹsàŋ i kède yɛ̂m. Nì gwèe njīihà munu ŋkɔ̀ŋ hisi, ndi ɓana mìŋɛm, mɛ̀ biyèmbel ŋkɔ̀ŋ hisi.
	


Yòhanɛ̀s
17


1 Yesù à pɔt ɓǎŋ màm mana, à pa mīs mee ŋgìi, à kal lɛ, À Tâ, ŋ̀gɛŋ ì ŋ̀kɔlà; ti Màn wɔŋ lipem, lɛ Màn a ti wɛ̀ lìpem, 2 kìkìi ù ti nyɛ̄ ŋgùy i ŋgìi mìnsòn ŋwɔminsonā, lɛ ɓɔɓasonā ù ti nyɛ̄, a ti ɓɔ̄ nìŋ ɓɔgā. 3 Nìŋ ɓɔgā ini, lɛ ɓa yi wɛ̀, ɓàŋga m̀pɔ̀m Nyambɛ wāda, nì nu ù ɔm, lɛ Yesù Krǐstò. 4 Mɛ̀ bitī wɛ lìpem hana hisī, mɛ̀ bimèles nsɔn ù bitī mɛ lɛ̄ mɛ ɓɔɔ̀ŋ. 5 Hanânɔ ni, à Tâ, ti mɛ̀ lìpem i kɛ̀gi yɔ̂ŋ, lìpem li mɛ̀ ɓa mɛ̀ gwèe nì wɛ̀ ŋ̀kɔ̀ŋ hisi ŋgì ɓa.6 Mɛ̀ biyīs ɓoòt ù bitī mɛ mū ŋkɔ̀ŋ hisi jòy jɔŋ; ɓa ɓā ɓòt ɓɔŋ, ù ti mɛ̀ ɓɔ; ɓa bitēeda ɓaŋgā yɔŋ. 7 Ɓa ńyī hanaànɔ lɛ màm mɔmasonā yaga ù bitī mɛɛ̀ ma nlòl i wɛ̌nī; 8 inyǔlɛ̄ bìɓàŋga ù bitī mɛɛ̀, mɛ̀ bitī ɓɔ gwɔ̄; ɓa bilɛ̄ɛgɛ gwɔ, ɓa yi ki ǹtìîk lɛ mɛ̀ bilǒl wɛ̌nī, ɓa hemlɛ ki lɛ̄ wɛ̌n ù biɔ̄m mɛɛ̀.9 Mɛ̀ nsɔ̄ɔhɛ inyùù yâp; mɛ̀ nsɔ̄ɔhɛ ɓe mɛ īnyùu ŋ̀kɔ̀ŋ hisi, ndik īnyùu ɓā ù bitī mɛɛ̀; inyǔlɛ̄ ɓa ye ìɓɔŋ. 10 Màm mɛ̂m mɔmasonā ma ye ìmɔŋ, ìmɔŋ kî ma ye ìmɛ̂m; mɛ̀ ŋkùhul lipem inyùù yâp. 11 Mɛ̀ tà ha ɓe mɛ kì ŋkɔ̀ŋ hisi, ndi ɓana ɓa ye ī ŋkɔ̀ŋ hisi; mɛ̀ mɛ̀ nlɔ̀ i wɛ̌nī. À Ta Nu᷆mpubi teeda ɓɔ̄ i jòy jɔŋ, li ù bitī mɛɛ̀, lɛ ɓa ɓa wàda kìkìi ɓěs. 12 I ŋgèdà mɛ̀ ɓak ni ɓɔ̄ i ŋkɔ̀ŋ hisi, mɛ̀ teedaga ɓɔ i jòy jɔŋ, mɛ̀ bitēeda ɓa ù bitī mɛɛ̀, ndi tɔ̀ wàda wap à binīmiìl ɓee, ndik mǎn yìmîl, lɛ Lìtìlà li yɔn. 13 Hanânɔ ni mɛ̀ nlɔ̀ i wɛ̌nī; mɛ̀ mpɔ̄t ki màm mana ŋkɔ̀ŋ hisi, lɛ ɓa ɓana màsee mɛ̂m ǹyɔnɔ̂k i kède yâp. 14 Mɛ̀ m̀mal ti ɓɔ ɓàŋga yɔŋ; ndi ŋ̀kɔ̀ŋ hisi u biɔ̀ɔ̀ ɓɔ inyǔlɛ̄ ɓa ta ɓē ɓa ŋkɔ̀ŋ hisi, kìkìi tɔ̀ mɛ̀ mɛ̀ tà ɓe mɛ nū ŋ̀kɔ̀ŋ hisi. 15 Mɛ̀ nsɔ̄ɔhɛ ɓe mɛ lɛ̄ u heā ɓɔ̄ ŋkɔ̀ŋ hisi, ndik lɛ̄ u tat ɓɔ̄ inyùu mùt m̀ɓɛ. 16 Ɓa ta ɓē ɓa ŋkɔ̀ŋ hisi, kìkìi tɔ̀ mɛ̀ mɛ̀ tà ɓe mɛ nū ŋkɔ̀ŋ hisi. 17 Tee ɓɔ̄ ɓàpubhaga mu mālīga; ɓàŋga yɔŋ i ye màliga. 18 Kìkìi ù ɔm mɛ̀ ŋkɔ̀ŋ hisi, halā kì nyɛn mɛ̀ biɔ̄m ɓɔ ŋkɔ̀ŋ hisi.19 Mɛ̀ ntēe mɛmɛ̀dɛ mpubi inyùù yâp, lɛ yàk ɓɔ ɓa teeba ɓàpubhaga mu mālīga.20 Mɛ̀ nsɔ̄ɔhɛ ɓe mɛ ndīk īnyùù yap ɓɔtāma, ndi yàk inyùu ɓā ɓā gahēmlɛ mɛ īnyùu ɓàŋga yap, 21 lɛ ɓɔɓasonā ɓa ɓa wàda; kìkìi wɛ̀, à Tâ, ù yè i kède yɛ̂m, mɛ̀ kì i kède yɔ̂ŋ, lɛ yàk ɓɔ kî ɓa ɓa ī kède yês, lɛ ŋ̀kɔ̀ŋ hisi u hemlɛ lɛ̄ wɛ̌n ù ɔm mɛ̀. 22 Lìpem ù ti mɛ̀ jɔn mɛ̀ bitī ɓɔ; lɛ ɓa ɓa wàda, kìi yàk ɓěs dì yè wàda, 23 mɛ̀ i kède yâp, wɛ̀ kì i kède yɛ̂m, lɛ ndi ɓa ɓa wàda ǹyɔnɔ̂k, lɛ ŋ̀kɔ̀ŋ hisi u yi lɛ̄ wɛ̌n ù ɔm mɛ̀; nì lɛ, ù gwehak ɓɔ, kìkìi ù gwehak mɛ̂. 24 À Tâ, mɛ̀ nsòmbol lɛ ɓòt ù bitī mɛɛ̀ ɓa ɓa hɛ̌t mɛ̀ yè, lɛ ɓa tɛhɛ lìpem jɛ̂m, li ù ti mɛ̀; inyǔlɛ̄ ù gwes mɛ̀ ŋ̀kɔ̀ŋ hisi ŋgì hègà. 25 À Tatā Nū à tee sēp, ŋ̀kɔ̀ŋ hisi u yī ɓē wɛɛ̀, ndi mɛ̀ mɛ̀ yi wɛ̀; ɓana kî ɓa biyī lɛ wɛ̌n ù ɔm mɛ̀. 26 Mɛ̀ biyīs ɓɔ jòy jɔŋ, mɛ̀ gakòndɛ ki yīs ɓɔ jɔ̄, lɛ gweha ù gwes mɛ̀ i ɓa ī kède yâp, mɛ̀ kì i kède yâp.



Yòhanɛ̀s 	
18

1 Yesù à pɔt ɓǎŋ màm mana, à kɛ nyɛ̄ nì ɓanigîl ɓee uu ŋwìì lep lɛ Kidròn, hɔ̀ma wɔ̀m u ɓānɛ, nyɛ nì ɓànigîl ɓee ɓa jop muù. 2 Yudà kì, nu à liibana nyɛ̄, à ɓa yi hɔ̀ma nû; inyǔlɛ̄ Yesù nì ɓànigîl ɓee ɓa ɓā ɓenà kɛ̀ hâ. 3 Yudà à mǎl ɓǎŋ yɔ̀ŋ ntoŋ sondâ, nì mìnlìmil mi lǒl yāk bìprǐsì bìkɛŋi nì Fàrisày, ɓa lɔ hā nì bìtuŋgɛŋ nì ŋwày nì bìjòl. 4 Lakìi Yēsù à ɓa yi màm mɔmasonā ma nlòl nyɛ, jɔn à kòògɛ, à ɓat ɓɔ lɛ, Nì ńyēŋ njɛɛ? 5 Ɓa timbhɛ nyɛ lɛ, Yesù mùt Nǎsàrèt. Yesù à kal ɓɔ lɛ, Mɛ̀ nunu. Yàk Yudà, nu à liibana nyɛ̄, à ɓa à tee lòŋnì ɓɔ. 6 Kìi Yēsù à ŋ̀kal ɓɔ lɛ, Mɛ̀
nunu, ɓa temb ni mbūs, ɓa kwɔ hīsī. 7 Nì nyɛ à kondɛ̄ ki ɓàt ɓɔ lɛ, Nì ńyēŋ njɛɛ? Nì ɓɔ ɓa kal lɛ, Yesù mùt Nǎsàrèt.8 Yesù à timbhɛ lɛ, Mɛ̀ ŋ̀kal ɓee lɛ mɛ̀ nunu; iɓālɛ̄ mɛ̌n nì ńyēŋ, ŋwàha ɓāna, ɓa kɛnɛ̄k; 9 lɛ ɓàŋga à bipɔ̄t i yɔn lɛ̄, Ɓòt ù bitī mɛɛ̀, mɛ̀ ǹnimis ɓe tɔ wàda. y 10 Ndi Simòn Petrò à ɓa à gwèe pànsɔ̀ŋ, à sɔdɔl yɔ̂, à sibɛ ŋkɔ̀l prisì kɛŋi, à kit wɔ ō waalōm. Ŋkɔ̀l û jòy jee lɛ Malkùs. 11 Nì Yesù à kal Petrò lɛ, Sɔ̌m pànsɔ̀ŋ i sɔ̄gɔɔ; lìɓòndo Tàta à bitī mɛɛ̀, ɓàa mɛ̀ nyɔ ɓaŋ jɔ̄?12 Hanyɛ̄n ǹtoŋ sondâ nì ŋ̀ànɛ̀ ǹtoŋ sondâ nì mìnlìmil mi Lôk Yudà ɓa gwɛ̌l Yēsù, ɓa kaŋ nyɛ, 13 ɓa ɓok ndugi kɛnā nyɛ yak Ānà; inyǔlɛ̄ à ɓa ŋ̀kǐl Kāyfà, nu à ɓa prǐsì kɛŋi mu ŋwìì û. 14 Kayfà à ɓa nū à ti Lòk Yudà pèk lɛ i ye lɔ̄ŋgɛ lɛ̄ mùt wàda a wɔ īnyùu ɓòt.15 Nì Simòn Petrò à nɔŋ Yesù, ɓɔnà nnigîl nûmpɛ. Nnīgiìl nû à ɓa yina nì prǐsì kɛŋi, à jop loòŋnì Yesù i kɔ̄tɔɔ priīsì kɛŋi; 16 Petrò à ɓa à tee ŋwɛ̀mɛl i tān. Hanyɛ̄n ǹnigîl nûmpɛ, nu à ɓa yina nì prǐsì kɛŋi, à pam, à podos ntat ŋwɛ̀mɛl nu mùdàa, à jobna Petrò. 17 Hiŋgɔ̀ndà hi ɓā tat ŋwɛ̀mɛl hi kal Petrò lɛ, Ɓàa yàk wɛ̀ ù tà ɓe wadā mu ɓānīgiìl ɓa mùt nunu? Nyɛ, Mɛ̀ tà ɓe mɛ mù. 18 Mìŋkɔ̀l nì mìnlìmil ɓa ɓā ɓa tee hà, ɓa kɔ̀da màkalâk ma hyee, ɓa nɔhbàk, inyǔlɛ̄ lìhɛp li ɓā; yàk Petrò à ɓa à tee lòŋnì ɓɔ, à nɔhbàk hyèe.19 Nì prǐsì kɛŋi ì ɓat Yesù inyùu ɓànigîl ɓee, nì inyùu màeba mee. 20 Yesù à timbhɛ nyɛ lɛ, Mɛ̀ bipōdos ŋkɔ̀ŋ hisi mɓàmba; mɛ̀ niigàgà hi ŋgedà mandāp ma mitìn nì i tēmpɛ̀l, hɛ̌t Lòk Yudà yɔsonā i ŋkɔ̀dɓànà; mɛ̀ bipōdol ɓe mɛ jàm jɔkǐjɔ̄ lisɔ̀l. 21 Ù mɓèdel ki mɛ̂? Ɓǎt ɓòt ɓa biɛ̄mblɛ mɛ jàm mɛ̀ bikàl ɓɔ; nǔnkì, ɓɔn ɓa ńyī màm mɛ̀ bipɔ̄t. 22 À pɔt ɓǎŋ hālà, wada mu mīnlìmil mi ɓā mi tee hà, u ɓep Yesù lìɓay, u kal lɛ, Ɓàà halā nyɛ̄n ù ntìmbhɛ prisì kɛŋi? 23 Yesù à timbhɛ nyɛ lɛ, Iɓālɛ̄ mɛ̀ m̀pɔt ɓeba, ùnda yɔ̄; ndi iɓālɛ̄ lɔŋgɛɛ̀, ù mɓībil ki mɛɛ̀? 24 Nì Anà à ɔm nyɛ ŋ̀kàŋâk yak prǐsì kɛŋi lɛ Kayfà.
25 Simòn Petrò à ɓa à tee, à nɔhbàk hyèe. Nì ɓɔ ɓa ɓat nyɛ lɛ, Ɓàa yàk wɛ̀ ù tà ɓe wadā mu ɓānīgiìl ɓee? À taŋ, à kal lɛ, Mɛ̀ tà ɓe mɛ mù. 26 Wàda mu ī kède mìŋkɔ̀l mi prisì kɛŋi, nu à ɓa līhàà li mût Petrò à kit ō, à kal nyɛ lɛ, Ɓàa mɛ̀ ǹtɛhɛ ɓe ɓeenà nyɛ wɔ̌m? 27 Petrò à kondɛ̄ taŋ; ndi bitēebīloŋi ǹlom kōp a ɔŋ. 28 Nì ɓɔ ɓa nyɔdna Yesù yak Kāyfà, ɓa kɛnā nyɛ ndāp ŋgɔ̄miìn; halā à ɓa kɛ᷆glà tutu. Ndi ɓɔmɛ̀dɛ ɓa jǒp ɓē ndāp ŋgɔ̄miìn, ɓa tiga lɛ ɓa nyɔgɓa mahindi, ndi ɓa jɛ ɓe Pasà.29 Nì Pìlatò à pam, à kɛ ɓɔ̄nī, à kal ɓɔ lɛ, Ûmbɛ nsɔ̀hi nì ŋōm mùt nunu? 30 Ɓa timbhɛ nyɛ lɛ, Ɓalɛ mùt nunu à ɓa ɓe mɓɔ̀ŋɓeba, ki dì ǹti ɓe wɛ nyɛ̄. 31 Nì Pìlatò à kal ɓɔ lɛ, Ɓèèɓɔmɛ̀dɛ yɔ̀ŋa nyɛ̄, ni pemhɛnɛ nyɛ̄ mbàgi kǐŋgèdà mben na᷆n. Lòk Yudà i kal nyɛ lɛ, I ta ɓē ɓes kùndɛ̀ i nɔ̄l mùt; 32 lɛ ɓàŋga Yesù i yɔn, i à pɔt ī ēba kīnjɛ̄ nyɛ̌mb à gawɔ̄. a 33 Nì Pìlatò à jop ki ndāp ŋgɔ̄miìn, à sebēl Yesù, à ɓat nyɛ lɛ, Ɓàa ù yè kiŋɛ Lòk Yudà? 34 Yesù à timbhɛ lɛ, Ɓàa wɛ̀mɛ̀dɛ nyɛn ù mpɔ̄t halà, tɔ̀ ɓòt ɓàpɛ ɓɔn ɓa ŋkal wɛ hālā īnyùù yɛ̂m? 35 Pìlatò à timbhɛ lɛ, Ɓàa mɛ̀ yè mǎn Lòk Yudà? Lɔ̀ŋ yɔŋ yɔmɛ̀dɛ nì bìprǐsì bìkɛŋi ɓɔn ɓa nti mɛ wɛ̀; ù biɓɔ̀ŋ kii? 36 Yesù à timbhɛ lɛ, Ànɛ̀ yɛ̂m i ta ɓē i ŋkɔ̀ŋ hisi unu; ɓalɛ ndi ànɛ̀ yɛ̂m i ɓāk i ŋkɔ̀ŋ hisi unu, ki mìnlìmil ŋwɛ̂m mi njɔ sāāŋ lɛ mɛ̀ tina ɓaŋ mɔ̀ɔ̀ ma Lôk Yudà; ndi hanânɔ ànɛ̀ yɛ̂m i nlòl ɓe ni ŋ̀kɔ̀ŋ hisi. 37 Jɔn Pìlatò à ɓǎt nyɛ̄ lɛ, Ɓàa ù yè kiŋɛ̂? Yesù à timbhɛ lɛ, Halā kìi ù mpɔ̄t, mɛ̀ yè kiŋɛ̂. Jɔn mɛ̀ gweenɛ, jɔ ki jɔ̄n mɛ̀ lǒl mūnu ŋkɔ̀ŋ hisi, lɛ mɛ ɓɔk mbògi inyùu màliga. Hi mût à yè nu màliga à ŋɛ̄mblɛ kiŋ yɛɛ̀m. 38 Pìlatò à ɓat nyɛ lɛ, Kii i ye màliga? À pɔt ɓǎŋ hālà, à pam kì, à kɛ tì Lôk Yudà, à kal ɓɔ lɛ, Mɛ̀ ntēhel ɓe mɛ nyɛ̄ ǹsɔ̀hi. 39 Ndi nì gwèe lɛ̄m lɛ mɛ̀ mpēmhɛnɛ ɓee mùt wàda i ŋgèdà Pasà; ɓàa nì nsòmbol ni lɛ mɛ pemhɛnɛ ɓèè Kiŋɛ Lòk Yudà? 40 Hanyɛ̄n ɓa lɔ̄nd, ɓa kal lɛ, Hà nyɛ ɓee, ndik Bàrabà. Ndi Bàrabà à ɓa mùt ŋgadla.


Yòhanɛ̀s	
19

1 Pìlatò à yɔŋ ni Yesù, à ɓep nyɛ dìsòo. 2 Nì sonda ī hoo ntut bilɔ̀ɔ, i ha nyɛ̄ wɔ̄ ŋɔ̄, i ha ki nyɛ̄ mbɔ̄t wɛ̄dɛwɛ̀dɛ̀; 3 nì ɓɔ ɓa kogɛ nyɛ ɓɛ̀bɛ̀ɛ̀, ɓa kal lɛ, Dì ǹyegā wɛɛ̀, à Kiŋɛ Lòk Yudà! Ɓa ɓep ki nyɛ̄ màɓay. 4 Nì Pìlatò à pam kì, à kal ɓɔ lɛ, Nùnakì, mɛ̀ mpāmna nyɛ ɓěnī, lɛ ni yi lɛ̄ mɛ̀ ntēhel ɓe mɛ nyɛ̄ ǹsɔ̀hi. 5 Nì Yesù à pam, à heeba ǹtut bilɔ̀ɔ̀ nì mbɔt wɛ̄dɛwɛ̀dɛ̀. Nì Pìlatò à kal ɓɔ lɛ, Nùnakì, mùt nunu! 6 Bìprǐsì bìkɛŋi nì mìnlìmil ɓa tɛ̄hɛ ɓǎŋ nyɛ̄, ɓa lɔnd, ɓa kal lɛ, Tòmol nyɛ̄ mbāsa, tòmol nyɛ̄ mbāsa! Pìlatò à kal ɓɔ lɛ, ɓèèɓɔmɛ̀dɛ yɔ̀ŋa nyɛ̄, ni tomōl nyɛ̄ mbāsa; inyǔlɛ̄ mɛ̀ ntēhel ɓe mɛ nyɛ ǹsɔ̀hi. 7 Lòk Yudà i timbhɛ nyɛ lɛ, Dì gwèe mbēn, ndi kǐŋgèdà mben ì, à ǹlama wɔ, inyǔlɛ̄ à ǹyilha nyɛmɛ̀dɛ Man Nyāmbɛɛ̀.8 Pìlatò à nɔk ɓǎŋ ɓàŋga ini, à loha kɔɔ̄n wɔŋi; 9 à jop ki ndāp ŋgɔ̄miìn, à ɓat Yesù lɛ, Ù nlòl hɛɛ? Ndi Yesù à nii nyɛ. 10 Nì Pìlatò à kal nyɛ lɛ, Ɓàa ù ŋkòblɛ ɓe mɛ̂? Ù ńyī ɓe lɛ mɛ̀ gwèe ŋgùy i ŋwàs wɛ̀, mɛ̀ gwèe kì ŋgùy i tòmòl wɛ i mbāsa? 11 Yesù à timbhɛ nyɛ lɛ, Ù ɓak ɓe lɛ ù ɓana ŋgûy i ŋgìì yɛ̂m, hàɓaɓe lɛ ì ǹlol wɛ ŋgìi; jɔn mùt à ǹti wɛ mɛ̀, à gwèe ɓēba ìlɔ̀ɔ̀ wɛ̀.12 Inyǔhālā nyɛ̄n Pìlatò à hɛŋ lɛ̄ a ŋwas nyɛ̄; ndi Lòk Yudà i lɔnd, i kal lɛ, Iɓālɛ̄ ù ŋ̀ŋwas mùt nunu, wɛ̀ɛ ù tà ɓe liwanda li Kaysà; hi mût à ńyìlha nyɛmɛ̀dɛ kiŋɛ̂ à ŋkɔ̀lɓa Kaysà. 13 Pìlatò à nɔk ɓǎŋ bīɓàŋga bini, à pamna Yesù, à yen hisī i yèènɛ mbagī, hɔ̀ma à nsèbla lɛ Hìkùù hi Ŋgɔ̂k, nì hɔp Hebɛ̀r lɛ Gàbatà. 14 Yɔ̀kɛl à ɓa Ŋgòòbà Pasà, ɓɛ̀bɛ̀ɛ̀ nì kɔ̀sì. Nì nyɛ à kal Loòk Yudà lɛ, Nùnakì, Kiŋɛ nàn! 15 Nì ɓɔ ɓa lɔnd lɛ, Kɛ̀na nyɛ̄, kɛ̀na nyɛ̄, tòmol nyɛ̄ mbāsa! Pìlatò à ɓat ɓɔ lɛ, Ɓàà mɛ tomōl Kīŋɛ nàn i mbāsa? Bìprǐsì bìkɛŋi bi timbhɛ lɛ, Dì gwèe ɓē kiŋɛ ìpɛ ndik Kāysà. 16 Nì nyɛ à ti ɓɔ nyɛ̄ lɛ a toōmlana mbāsa.
17 Nì ɓɔ ɓa yɔŋ Yesù; à pam, à ɓèèga mbāsa yeē nyɛmɛ̀dɛ lɛtɛ̀ɛ̀ nì hɔ̀ma à nsèbla lɛ Hɔ̀ma kēgee ŋɔ; i hɔ̄p Hebɛ̀r lɛ Gòlgotà. 18 Nyɔ̀ɔ nyɛ̄n ɓa tòmlɛnɛ nyɛ̄ mbāsa, nì ɓòt ɓàpɛiɓaà, hi pɛ̂s wàda, Yesù ha ŋɛ̄mkède. 19 Nì Pìlatò à tilā matìlà, à edɛ ki mɔ̄ ŋgìi mbāsa. Ma ɓā ǹtǐlɓàgà lɛ, YESÙ MÙT NǍSÀRÈT, KIŊƐ LÒK YUDÀ. 20 Ŋgàndàk Lòk Yudà ì aŋ mātìlà mâ, inyǔlɛ̄ hɔ̀ma Yēsù à tòmlana mbāsa à ɓa ɓɛ̀bɛ̀ɛ̀ nì ŋ̀kɔ̀ŋ; ma tìlɓana hɔ̄p Hebɛ̀r, nì u Latānìs, nì u Grikìà. 21 Bìprǐsì bìkɛŋi bi Lôk Yudà bi kal Pilātò lɛ, Ù tìla ɓaŋ lɛ̄, Kiŋɛ Lòk Yudà, ndik lɛ̄, nyɛn à bikàl lɛ, Mɛ̀ yè kiŋɛ Lòk Yudà. 22 Pìlatò à timbhɛ lɛ, Mɛ̀ m̀mal ndik tìla jâm mɛ̀ ǹtilà.23 Sonda ī mǎl ɓǎŋ tòmol Yesù i mbāsa, i yɔŋ mbɔt yee, i kap yɔ mògà manâ, hi sondâ jògà jada; i yɔŋ ki sɔ̄diì; ndi sɔdi ì ì ɓa ŋgì ŋgòŋòò, ì tìŋa yāga ŋgiìm ìɓòdòl i ŋgìi.24 Jɔn ɓa kàlna lɛ̄, Dì kan ɓaŋ yɔ̀, ndi di lɛŋā mbàm inyùù yeē, tɔ̀ɔ ǹjɛɛ à gayɔ̀ŋ yɔ̂; lɛ Lìtìlà li yɔn, li lī ŋkàl lɛ, Ɓa bikàbna biɛ̀ŋg gwɛ̂m, Ɓa lɛŋā ki mbàm inyùu mbɔ̄t yɛɛ̀m. b Màm mana mɔn sōnda ī ɓɔ̌ŋ. 25 Nyǎŋ Yēsù nì mànyaŋ nyàŋ nu mùdàà lɛ Màrià, ŋwàa Klèopà nì Màrià Màgdàlenà, ɓa ɓā ɓa tee ɓɛ̀bɛ̀ɛ̀ nì mbasa yeē. 26 Yesù à tɛhɛ ɓǎŋ nyàŋ nì ǹnigîl à ɓa gwês à tee nyɛ̄ pāŋ, à kal nyaāŋ lɛ, À mudàa, nǔnkì, màn wɔ̂ŋ nunu! 27 À kal ki nnīgiìl nu lɛ̄, Nǔnkì, nyùŋ nunu! Ìɓòdòl ŋgɛŋ ì nyɛn ǹnigîl nû à yɔ̌ŋ nyɛ̄ nyɛ̄nī.28 I mbūs hālà, lakìi Yēsù à ɓa yi lɛ̄ màm mɔmasonā ma mmaàl, à kal lɛ, Nyùs i gweē mɛ̀, lɛ Lìtìlà li yɔ̂n. c 29 Yɔ̀m i ɓā i tee hà ǹyɔnɔ̂k nì sèŋa wây; ɓa yubɛ̄ tambēn mu sèŋa wây, ɓa sɔm yɔ hisòp, ɓa ha nyɛ yɔ̄ nyɔ̀. 30 Yesù à lɛɛgɛ ɓǎŋ sèŋa wây, à kal lɛ, Halā à m̀mâl; nì nyɛ à uɛ ŋɔ, à timbīs mbuu yak Ŋwɛ̌t.31 Lakìi yɔ̀kɛl à ɓa Ŋgòòbà, lɛ mìm mi yēglɛ ɓaāŋ ŋgìi mbāsa [inyǔlɛ̄ ŋgwà nɔ̂y u ū ɓā ŋgwà ŋ̀kɛŋi], jɔn Lòk Yudà i ɓèdel Pìlatò lɛ ɓa ɓok ɓɔ̄ màkòò, ɓa heā ɓɔ̄. 32 Nì sonda ī lɔɔ̀, i ɓok nu bìsu makòo, yàk nì nu nu᷆mpɛ ɓɔnà nyɛ ɓa tòmlana mbāsa; 33 ɓa pām ɓǎŋ yāk Yēsù ɓa tɛhɛ lɛ à m̀mal wɔ, ɓa ɓok ɓe nyɛ màkòo; 34 ndi sonda yàda ì om nyɛ lìkɔ̀ŋ i mbày, màcèl nì màlep ma pam bitēebīloŋi.35 Nu à tɛhɛ hālà à ɓɔ̌k mbògi, mbògi yeē kiì ì yè màliga; à ńyī ki lɛ̄ à mpɔ̄t maliga, lɛ yàk ɓèè kî ni hemlɛ. 36 Màm mana ma ɓòŋa lɛ̄ Lìtìlà li yɔn lɛ̄, Tɔ̀ hès yee yada i gaɓūga ɓee. d 37 Lìtìlà lìpɛ li mpɔ̄t ki lɛ̄, Ɓa gatɛ̄hɛ nu ɓā biōm.
38 I mbūs màm mana, Yosɛ̀f mùt Àrìmàtià, nu à ɓa ǹnigîl Yesù, ndi i ndìdì inyùu wɔ̀ŋi Lôk Yudà, à ɓat Pilātò kùndɛ̀ i hèà mìm Yesù; nì Pìlatò à nɛɛbɛ̀. Nì nyɛ à kɛ̂, à heā miìm.
39 Nìkòdemò, nu à ɓǒk lɔ̀ yak Yēsù jùu, yàk nyɛ à lɔ̀ɔ, à lɔnā “miìr” m̀pǒdnàgà nì àlòe, ɓɛ̀bɛ̀ɛ̀ nì mòm mana mā kilò. 40 Hanyɛ̄n ɓa yɔ̌ŋ mìm Yesù, ɓa lep wɔ mbɔ̄ŋ, lòŋnì bìnùnumbà kìkìi lɛ̄m majòna ī Loòk Yudà. 41 Wɔ̀m u ɓā hā hɛ̌t à tòmlana mbāsa; sɔ̀ŋ yɔ̀ndɔ ì ɓa mū wɔ̀m û, hɔ̀ma mùt à ɓa ŋgì jùbnà. 42 Jɔn ɓa jǔl Yēsù mû [lakìi sɔ̀ŋ ì ì ɓa ɓɛ̀bɛ̀ɛ̀], inyǔlɛ̄ kɛl Ŋgòòbà Lòk Yudà ì.
	
	
Yòhanɛ̀s 
20
	
1 Kɛl bìsu ì sɔndî Màrià Màgdàlenà à pulɛ sɔ̀ŋ, ki jǐbɛ̀ li ŋgi yiī, à tɛhɛ ŋgɔ̂k ɓàhèaga sɔ̀ŋ. 2 Nì nyɛ à kɛ ŋgwee yak Sīmòn Petrò ɓɔnà nnigîl nûnhɔgi nu Yēsù à ɓa siŋgɛ̀, nyɛ ɓɔ lɛ, Ɓa nheā Ŋwɛt sɔ̀ŋ, ndi dì ńyī ɓe hɛ̀t ɓa nniŋnɛ nyɛ. 3 Petrò ɓɔnà nnigîl nûnhɔgi ɓa nyɔdî, ɓa kɛ nyɔ̄ɔ̄ sɔ̀ŋ.
4 Ɓɔɓaà ɓa kìha ŋ̀gwee; ndi ǹnigîl nûnhɔgi à hɔɔ̂k ìlɔ̀ɔ̀ Petrò, à ɓok pam sɔ̀ŋ; 5 à ɓândɓɛ̀, à pɛblɛ̀, à tɛhɛ mbɔŋ u niŋī, ndi à jop ɓe muù. 6 Yàk Simòn Petrò nu à ɓa nɔ̂ŋ nyɛ, à lɔ̂, à jop sɔ̀ŋ; à tɛhɛ mbɔŋ u niŋī, 7 yàk waŋsì i ɓā nyɛ̄ ŋɔ̄, i ɓā ɓē i niŋī lòŋnì mbɔŋ, ndi i ɓā ǹhoôk wèè hɔma yɔtāma. 8 Hanyɛ̄n yàk ǹnigîl nûnhɔgi, nu à ɓǒk pām sɔ̀ŋ, à jǒp, à tɛhɛ̂, à hemlɛ̀. 9 Inyǔlɛ̄ ɓa ɓā ŋgì yi tilna, lɛ à ǹlama tuglana i kède ɓàwɔga. 10 Nì ɓànigîl ɓa huu ki ɓɔ̄nī. 11 Màrià à ɓa à tee hā tān, ɓɛ̀bɛ̀ɛ̀ nì sɔ̀ŋ, à ɛ̀ɛ̀k; à ɓa ɛɛ̀ ɓàŋ, à ɓândɓɛ̀, à pɛblɛ i kède sɔ̀ŋ; 12 à tɛhɛ aŋgɛ̀l iɓaà, i heeba bìpuba bi mbɔt. 13 I ɓat nyɛ lɛ, À mudàa, ù ŋɛ̀ɛ̀ kii? À timbhɛ yɔ lɛ, Inyǔlɛ̄ ɓa nheā Ŋwɛt wɛɛ̀m, mɛ̀ ńyī ɓe mɛ hɛ̀t ɓa nniŋnɛ nyɛ. 14 À pɔt ɓǎŋ hālà, à hyɛ̂lɓà, à tɛhɛ Yesù à tee, à yi ɓe lɛ Yesù nû. 15 Yesù à ɓat nyɛ lɛ, À mudàa, ù ŋɛ̀ɛ̀ kii? Ù ńyēŋ njɛɛ? À ɓa hɔŋɔ̂l lɛ ǹsalwɔ̀m nû, à kal nyɛ lɛ, À ŋwɛt, iɓālɛ̄ wɛ̌n ù ǹheā nyɛ, kǎl mɛ̀ hɛ̌t ù ǹniŋnɛ nyɛ, mɛ̀ ŋkɛ̀ i ɓāda nyɛ̄. 16 Yesù à kal nyɛ lɛ, À Marīà. Nì Màrià à hyɛ̂lɓà, à kal nyɛ nì hɔp Hebɛ̀r lɛ, Ràbonì; halā à yè lɛ, Màlêt. 17 Yesù à kal nyɛ lɛ, Ù tis ɓaŋ mɛ̀, inyǔlɛ̄ mɛ̀ m̀ɓɛdɛ̂k ɓe mɛ yāk Tàtâ; ndi kɛ̀ɛ yāk lògtatà, u kal ɓɔ̄ lɛ, mɛ̀ mɓɛ̄t yak Tàtâ nì Ìsɔŋ na᷆n, yak Nyāmbɛ wɛ̀m nì Nyambɛ nàn.
18 Màrià Màgdàlenà à kɛ̂, à aŋlɛ ɓanigîl lɛ, Mɛ̀ ǹtɛhɛ Ŋwɛt; nì lɛ à ŋ̀kal mɛ màm mana.19 Kòkoa yɔkɛ̄l, kɛl bìsu ì sɔnd́ɛ̂, màkòga ma ɓā ǹyìbga hɛ̌t ɓànigîl ɓa ɓānɛ īnyùu wɔ̀ŋi Lôk Yudà, Yesù à lɔ̂, à tɛlɛp i kède yâp, à kal ɓɔ lɛ, Ǹsàŋ u ɓa nì ɓèe. 20 À pɔt ɓǎŋ	hālà, à undā ɓɔ mɔ̀ɔ̀ mee nì mbày yèe. Ɓànigîl ɓa tɛ̄hɛ ɓǎŋ Ŋwɛ̌t, ɓa kɔn masee. 21 Nì Yesù à kondɛ̄ kaāl ɓɔ lɛ, Ǹsàŋ u ɓa nì ɓèe; kìkìi Tàta à ɔm mɛ̀, halā kì nyɛn yàk mɛ̀ mɛ̀ ŋɔ̄m ɓee. 22 À pɔt ɓǎŋ hālà, à huɛ ɓɔ mbūu, nyɛ ɓɔ lɛ, Yɔ̀ŋa Mbūu M̀pubi; 23 tɔ̀ ɓɔ̀njɛ nì ŋ̀ŋwehēl biɓeba, bi ŋwehlana ɓɔ̄; tɔ̀ ɓɔ̀njɛ nì ŋ̀ŋwehēl ɓe biɓeba, bìɓeba gwap bi ŋgi yiì.24 Ndi Tomàs, nu à nsèbla ki lɛ̄ Dìdîm, wàda mu jǒm nì iɓaà, à ɓa ɓē loòŋnì ɓɔ ŋgèdà Yesù à lǒl. 25 Ɓànigîl ɓàpɛ ɓa kal nyɛ lɛ, Dì ǹtɛhɛ Ŋwɛt. Ndi a kal ɓɔ lɛ, Hàɓaɓe lɛ mɛ̀ ǹtɛhɛ bindondoo bi ɓatɔ̀nɛ̀ i mɔ̀ɔ̀ mee, mɛ̀ ha ki hìnɔ̀ɔ̀ hyɛ̂m bindōndoo bi ɓatɔ̀nɛ̀, nì ha wɔ̀ɔ̀ wɛ̂m i mbày yèe, mɛ̀ gahēmlɛ ɓe mɛɛ̀.26 Dìlɔ jwɛ̀m di tāgɓɛ ɓǎŋ, ɓànigîl ɓee ɓa ɓā kì mu ndāp ɓɔ nì Tomàs. Yesù à jôp, màkòga màyìbga, à tɛlɛp i kède yâp, à kal lɛ, Ǹsàŋ u ɓa nì ɓèe. 27 Nì nyɛ à kal Tomàs lɛ, Sambal hìnɔ̀ɔ̀ hyɔŋ hana, nǔnkì mɔ̀ɔ̀ mɛ̂m; sambal kì wɔ̀ɔ̀ wɔŋ, u ha wɔ̄ mbày yɛ̀m; ù ɓa ɓaŋ nū ŋgìtɔbhemlɛ̀, ndik nū à nhēmlɛ̀. 28 Tomàs à timbhɛ nyɛ lɛ, À Ŋwɛt wɛ̂m, nì Nyambɛ wɛ̀m. 29 Yesù à kal nyɛ lɛ, Ù ǹhemlɛ̀ inyǔlɛ̄ ù ǹtɛhɛ mɛ̂; ɓa ɓā bihēmlɛ̀ ɓɔ ŋgì tɛhɛ̂ ɓa ye ǹsǎyɓàk. 30 Yesù à ɓɔ̌ŋ kì ŋgàndàk bìyìmbnɛ ìpɛ bisū bi ɓanigiìl, bi bī ta ɓē ntǐlɓàgà munu kààt ìni; 31 ndi bini gwɔn bi ntilɓa lɛ ni hemlɛ lɛ̄ Yesù à yè Krǐstò, Mǎn Nyāmbɛɛ̀, nì lɛ hemlɛ̀ nì nhēmlɛ nyɛ ni ɓana nìŋ i jòy jee.
	
	
Yòhanɛ̀s
21


1 I mbūs màm mana Yesù à ùnda kì ɓànigîl nyɛmɛ̀dɛ i lɔ̌m Tìberìà; lana nyɛn à ùnda nyɛ̄mɛ̀dɛ. 2 Ɓa ɓā hɔ̀ma wadā, ɓɔ̀ Simòn Petrò, ɓɔ̀ Tomàs nu à nsèbla lɛ Dìdîm, ɓɔ̀
Nàtanāèl mùt Kanà ì Gàlìleà, ɓɔ̀ ɓɔ̀n ɓa Sebèdeò, lòŋnì ɓànigîl ɓee ɓàpɛ iɓaà. 3 Simòn Petrò à kal ɓɔ lɛ, Mɛ̀ ŋ̀kɛ njòmbi cɔ̀bi. Ɓa kal nyɛ lɛ, Yàk ɓěs nì wɛ̀ dì ŋkɛ̀. Ɓa nyɔdî, ɓa jop mòŋgo; ɓa nɔ̄l ɓē yɔm mu ū uù. 4 Kɛl ì ɓa yɛ ɓǎŋ, Yesù à ɓa à tee ŋgwāŋ; ndi ɓànigîl ɓa ɓā yi ɓē lɛ Yesù nû.5 Yesù à ɓat ɓɔ lɛ, À ɓɔn ɓɛ̂m, ɓàa nì gwèe yɔ̀m jɛ? Ɓa timbhɛ nyɛ lɛ, Hɛni. 6 Nì nyɛ à kal ɓɔ lɛ, Lɛ̀ŋa mbūnja pɛ̀s moŋgō waalōm, ndi nì gagwɛ̌l. Kìì ɓa nlɛ̂ŋ ni, ɓa ɓā la ɓē oōt yɔ īnyùu ŋgàndàk cɔ̀bi. 7 Ǹnigîl nu Yēsù à ɓa gwês, à kal Petrò lɛ, Ŋwɛ̀t nû! Kìi Sīmòn Petrò à ǹnɔk lɛ Ŋwɛ̀t nû, à haba logɛ̂, inyǔlɛ̄ à ɓa ǹsɔ, à ɓɛha lɔ̀m. 8 Ndi ɓaa ɓànigîl ɓa lol mòŋgo, inyǔlɛ̄ ɓa ɓā ɓē nɔnɔk ni ŋ̀gwaŋ, jàm kìi ɓɔ̀ mbogôl medà yàda, ɓa odòk mbunja ǹyɔnɔ̂k nì cɔ̀bi.9 Ɓa pām ɓǎŋ ŋgwāŋ ɓa tɛhɛ makalâk ma hyee, hyɔ̀bi hi kehī ŋgìi, nì kɔ̀ga. 10 Yesù à kal ɓɔ lɛ, Lɔ̀nana mɛ̀ cɔ̀bi nì ŋ̀gwɛ̂l. 11 Nì Simòn Petrò à jop mòŋgo, à ot mbunja ŋgwāŋ ǹyɔnɔ̂k nì mbogôl cɔ̀bi dìkɛŋi nì mòm matân nì diaâ; ndi tɔ̀ lakìì di ɓā ŋgàndàk, mbunja ì keni ɓēe. 12 Yesù à kal ɓɔ lɛ, Lɔ̀ga jɛ̄. Ndi ǹnigîl nyɛkǐnyɛ̄ à ɓa la ɓē ɓaāt nyɛ lɛ, Wɛ̀ ǹjɛɛ? Inyǔlɛ̄ ɓa yī lɛ̄ Ŋwɛ̀t nû. 13 Yesù à kogɛ ɓɛbɛ̀ɛ̀, à ɓada kɔgā, à ti ɓɔ yɔ̄, halā kì nì hyɔ̀bi. 14 Ìni yɔ̌n ì ǹyonos ŋgelè iaâ lɛ Yesù à ùnda nyɛ̄mɛ̀dɛ ɓànigîl ŋgèdà à mǎl tùgɛ i kède ɓàwɔga. 15 Ɓa mǎl ɓǎŋ jɛ̄, Yesù à ɓat Simòn Petrò lɛ, À Simòn, mǎn Yòhanɛ̀s, ɓàa ù ŋgwēs mɛɛ̀ ìlɔ̀ɔ̀ ɓana? À kal nyɛ lɛ, Ŋ̀ŋ̂, à Ŋwɛt, ù ńyī lɛ mɛ̀ nsìŋgɛ wɛ̂. À kal nyɛ lɛ, Jehak ɓɔ̀n ɓɛ̂m ɓa mintomba. 16 À timba ki ɓàt nyɛ ŋgèlè ì ǹyonos iɓaà lɛ, À Simòn, mǎn Yòhanɛ̀s, ɓàa ù ŋgwēs mɛɛ̀? À kal nyɛ lɛ, Ŋ̀ŋ̂, à Ŋwɛt, ù ńyī lɛ mɛ̀ nsìŋgɛ wɛ̂. À kal nyɛ lɛ, Teedaga mìntomba ŋwɛ̂m. 17 À ɓat nyɛ ŋgèlè ì ǹyonos iaâ lɛ, À Simòn, mǎn Yòhanɛ̀s, ɓàa ù nsìŋgɛ mɛ̂? Petrò à kɔn ndudù inyǔlɛ̄ à ŋ̀kal nyɛ ŋgèlè ì ǹyonos iaâ lɛ, Ɓàa ù nsìŋgɛ mɛ̂? Nì nyɛ à kal nyɛ lɛ, À Ŋwɛt, ù ńyī maàm mɔmasonā; ù ńyī lɛ mɛ̀ nsìŋgɛ wɛ̂. Yesù à kal nyɛ lɛ, Jehak mìntomba ŋwɛ̂m. 18 Hɔ̀dɔ, hɔ̀dɔ, mɛ̀ nhɔ̄mb wɛ lɛ̄, ŋgèdà ù ɓênɛ̀ mààŋgɛ wānda, ù ɓeè ù habâ, ù hyomôk tɔ̀ hɛɛ ù nsòmbòl; ndi ŋgèdà ù gaùnul, ù gasāmbal mɔɔ mɔŋ, mùt nûmpɛ nyɛn à gahā wɛɛ̀, a kɛnā wɛ̀ hɛ̌t ù nsòmbòl ɓee. 19 À kǎl hālā ī ēba kīnjɛ̄ ndòŋ nyɛ̌mb à gatīnɛ Nyambɛ lìpem. À pɔt ɓǎŋ hālà, à kal nyɛ lɛ, Nɔ̌ŋ mɛ̀. 20 Petrò à hyɛ̂lɓà, à tɛhɛ nnīgiìl Yesù à ɓa gwês, ha mbūs yeè; nyɛn à ɓa à nigi Yēsù i tōl ŋgèdà bìlòp, à kal lɛ, À Ŋwɛt, ǹjɛɛ à ǹliibana wɛ̂? f 21 Kìi Pētrò à ǹtɛhɛ nyɛ à kal Yesù lɛ, À Ŋwɛt, ndi nunu kî? 22 Yesù à kal nyɛ lɛ, Iɓālɛ̄ mɛ̀ ǹsombōl lɛ a yen lɛtɛ̀ɛ̀ mɛ̀ lɔ̂, ki i ye wɛ̀ mû? Wɛ̀ nɔ̀ŋɔk mɛ̀. 23 Jɔn lìpodol lini li kɛ̀ɛ ī kède lògisāŋ lɛ ǹnigîl nû à gawɔ̄ ɓee; ndi Yesù à kǎl ɓē nyɛ lɛ à gawɔ̄ ɓee; ndik lɛ̄, Iɓālɛ̄ mɛ̀ ǹsombōl lɛ a yen lɛtɛ̀ɛ̀ mɛ̀ lɔ̂, ki i ye wɛ̀ mû?24 Nyàa ǹnigîl nyɛn à mɓɔ̀k mbogī inyùu màm mana; nyɛ ki nyɛ̄n à ǹtilā màm mana; dì ńyī lɛ̄ mbògi yeē ì yè màliga. 25 Yesù à biɓɔ̀ŋ ki ŋgàndàk màm ìpɛ, ɓalɛ ɓɔ ndi hī jaàm li tîlɓà, ki mɛ̀ nhɔ̄ŋɔl lɛ bìkààt bi tìlɓa bi ɓeè lɛ bi pak ŋkɔ̀ŋ hisi.

Mìnsɔn mi Ɓaomâ
1

1 À Teòfilò, mɛ̀ bimàl tilā kaàt yɛ̀m bìsu g inyùu màm mɔmasonā Yēsù à ɓòdol ɓɔ̀ŋ nì niigà, 2 lɛtɛ̀ɛ̀ nì yɔ̀kɛl nu à yòŋa ŋgìi, à ma māāl ɓehɛ ɓaoma à tɛp, nì ŋgùy Mbuu M̀pubi. 3 Ɓɔ ki ɓɔ̄n à ùnda nyɛ̄mɛ̀dɛ yomi mbūs njɔ̄nɔk yeē nì ŋgàndàk bìyìmbnɛ, à pemlàk ɓɔ lɛtɛ̀ɛ̀ nì mòm mana mā dilɔ, à pɔdɔ̂k màm inyùu ànɛ̀ Nyambɛ̂. 4 Nyɛ nì ɓɔ ɓa ɓā ɓǎŋ ɓā kodī, à ɓehɛ ɓɔ lɛ, Nì nyɔdi ɓaŋ
Yèrusàlɛ̀m, ndi ɓɛ̀ma lìkàk li Tatà, li ye lɛ̄ nì binɔ̄k ni mɛ̀; 5 inyǔlɛ̄ Yòhanɛ̀s à ɓe sôblɛ̀ yaga ni màlep, ndi ɓèe nì gasòblana ni Mbūu M̀pubi mbūs ndèk dilɔ.6 Ɓa kɔ̀dɓa ɓǎŋ, ɓa ɓat nyɛ lɛ, À Ŋwɛt, ɓàa ŋgèdà ìni yɔ̌n ù ntìmbhɛnɛ Isrǎɛ̀l ànɛ̀? 7 Nì nyɛ à kal ɓɔ lɛ, Jàm linân ɓe lî, i yī ŋgèdà tɔ̀ bìkèk Tàta à tee nì ŋgùy yèè nyɛmɛ̀dɛ.8 Ndi nì gakòs ŋgûy ŋgèdà Mbuu M̀pubi à galǒl ŋgìi na᷆n; nì gaɓā ki mbògi yɛ̂m i Yèrusàlɛ̀m, nì Yùdeà yɔ̀sonā nì Sàmarìà, lɛtɛ̀ɛ̀ nì masūk ma hisi. 9 À mǎl ɓǎŋ pɔ̄t màm mana, à yoŋā ŋgìi, ɓa ɓêŋgɛ̀gɛ̀; nì ɔ̀nd i nyoyos nyɛ mìs map. 10 Ɓa ɓɔ̄k ɓǎŋ mìs i ŋgìi ŋgèdà à ɓa kîl, nǔnkì, ɓòt iɓaà ɓa heeba bìɛ̀ŋg bi mpōp, ɓa tee ɓɔ̄ pāŋ; 11 ɓɔn ɓa kǎl lɛ̄, À ɓôt ɓa Galìleà, inyǔkī nì tee nì ɓèŋgɛ̀gɛ̀ ŋgìi? Yesù nunu, nu à ǹnyɔdi ni ɓèe, à yoŋā ŋgìi, à gatèmb ki halā kìkìi nì ǹtɛhɛ nyɛ à ŋkɛ̀ i ŋgìi.12 Hanyɛ̄n ɓa těmb ī Yèrusàlɛ̀m, ɓa lolàk hikòa hi nsèbla lɛ Òlivè, hi ye ɓɛ̀bɛ̀ɛ̀ nì Yèrusàlɛ̀m, ntɛl likè li ŋgwa nɔ᷆y.13 Ɓa jǒp ɓǎŋ, ɓa ɓɛt nyɔɔ̄ tǔŋ ì ŋgìi, hɔ̀ma ɓa ɓā ɓa yiīnɛ; ɓɔ̀ Petrò, ɓɔ̀ Yòhanɛ̀s, ɓɔ̀ Yàkobò, ɓɔ̀ Àndrěà, ɓɔ̀ Fìlipò, nì Tomàs, ɓɔ̀ Bàrtòlòmeò nì Màteò, ɓɔ̀ Yàkobò mǎn Àlfeò, ɓɔ̀ Simòn Selòt, nì Yudà mǎn Yàkobò. 14 Ɓana ɓɔɓasonā ɓa ɓā ɓa yiī nì ŋ̀ɛm wada, ɓa tèŋɓɛ nì màsɔɔhɛ̀, ɓɔ nì ɓòdàa, nì Màrià nyǎŋ Yēsù, nì lògnyâŋ.15 Dilɔ̄ di cɔ̄n Pētrò à tɛlɓɛnɛ ī kède lògtatā [ŋgàndàk ɓòt ì ɓa ì kòdi, jàm kìi ɓɔ̀ mbogôl nì mòm imaà], à kal lɛ, 16 À lôgtatā yɛ᷆m, i ɓe sômblà lɛ Lìtìlà li yɔ̂n, li Mbūu M̀pubi à ɓǒk pɔ̄t i nyɔ̀ Davìd inyùu Yūdà, nu à ɓeè ŋ̀ega ɓā ɓā bigwɛ̀l Yesù. 17 Inyǔlɛ̄ à ɓe eŋa ī kède yês, à kǒs jēe jogà nsɔ̄n unu. 18 Mùt nunu à kǒs wɔ̌m nì ǹsaâ u ŋgitɛ̄lɛɛ̀bsep yee, à ɓɛha hisī biɓuɓùdi, à ɓoo ŋɛ̄mkède, mìnlà ŋwee ŋwɔminsonā kiì mi koba hisī. 19 Halā à yina nì ɓàyèn i Yèrusàlɛ̀m ɓɔɓasonā; jɔn wɔ̀m u sèblana ī hɔ̄p wap lɛ Akɛldāmà, halā à yè lɛ, Wɔ̀m u macèl. 20 Inyǔlɛ̄ i ye ǹtǐlɓàgà i kààt Cèmbi lɛ, Lìyèènɛ jee li yilā ɓūm,
Mùt à yèn ɓaŋ mù; nì lɛ, Mùt nûmpɛ a yɔŋ yèènɛ yee bisɔ̀p.21 Mu ɓòt ɓa ɓeè ntōŋ wes ŋgèdà yɔ̀sonā Ŋwɛ̀t lɛ Yesù à ɓeè à yìi lòŋnì ɓěs, 22 ìɓòdòl yaga lisòblɛ̀ li Yohānɛ̀s lɛtɛ̀ɛ̀ yɔ̀kɛl nu à binyɔ̄di ni ɓěs, à yoŋā ŋgìi, wàda à ǹlama yilā li ŋgwa nɔ᷆y li ɓā jàm kìi kīlòmedà yàda.mbogī loòŋnì ɓès inyùu lìtùgɛ̀ jee. 23 Nì ɓɔ ɓa tee ɓôt iɓaà, Yosɛ̀f nu à nsèbla lɛ Bàrsabà, jòy jee ki lɛ̄ Yustò, ɓɔ Màtiàs.24 Nì ɓɔ ɓa sɔɔhɛ̀, ɓa kal lɛ, À Ŋwɛt, wɛ̌n ù ńyī miŋɛm mi ɓoòt ɓɔɓasonā, eba nū ù ntɛ̄p i kède ɓāna iɓaà, 25 i yɔ̀ŋ yèènɛ i kède nsɔ̄n unu, nì nsɔ̄n ŋoma ū Yūdà à biyēk, à kɛ wèè hɔma. 26 Nì ɓɔ ɓa lɛŋ mbaàm, nì mbàm ì kwel Matiàs, nì nyɛ à podā ni jòm li ɓaoma nì wada.

Mìnsɔn mi Ɓaomâ
2
	
1 Ŋgwà Pɛ̂ntèkôt j u kɔ̀la ɓǎŋ, ɓɔɓasonā ɓa ɓā kīŋ yadā
ɓa kodī hɔ̀ma wadā. 2 Mbìmbà ì lol yaga ŋgìì bitēebīloŋi kìkìi mbūk mbɛ̀bi nûŋkɛŋi, ì pak mu ndāp yɔ̀sonā hɔ̀ma ɓa ɓā ɓa yiīnɛ. 3 Nì ɓɔ ɓa tɛhɛ dilemb di nsòs, di ɓoâk, di pôngà hyèe; di kahāp ŋgìi hī wadā waàp. 4 Ɓɔɓasonā ɓa yɔn ni Mbūu M̀pubi, ɓa kahal pɔ̄t dilemb dìpɛ, kìkìi Mbūu à ti ɓɔ̄ i pɔ̄t.
5 Lòk Yudà i nsìŋgɛ Nyambɛ ŋɛ̄m i ɓā yeèn Yèrusàlɛ̀m, i lǒl bìlɔ̀ŋ bi ŋkɔ̀ŋ hisi gwɔbisonā. 6 Mbìmbà ìni ì nooga ɓǎŋ, lìmùt li kɔ̂dɓà, pèk ì m̀mal ɓɔ, inyǔlɛ̄ hi muùt à nɔk ɓɔ̄ ɓa mpɔ̄t hɔp wee wɔmɛ̀dɛ. 7 Ɓɔɓasonā ɓa ɛgɛ̀p, ɓa hɛ̂l, ɓa kal lɛ, Nùnakì, ɓòt ɓana ɓa mpɔ̄t, ɓàà ɓɔɓasonā ɓa ta ɓē ɓoòt ɓa Galìleà? 8 Lɛla ni dì nnɔ̄k ɓa mpɔ̄t, hi mût hɔp wee wɔmɛ̀dɛ à bigwēenà? 9 Ɓòt ɓa Partìà, nì ɓa Medìà, nì ɓa Elàm, nì ɓàyèn Mesòpòtamìà, nì Yùdeà nì Kàpàdokìà, nì Pontò, nì Asìà, 10 nì ɓa Frigìà, nì Pàmfilìà nì Ègîptò, nì nyɔ̀ɔ Lībìà ɓɛ̀bɛ̀ɛ̀ nì Kìrenè, nì bìyɔyɔ̀ bi nlòl i Rōmà, 11 Lòk Yudà nì mbon Lôk Yudà, ɓòt ɓa Kretà nì ɓa Arābìà, dì nnɔ̄k ɓɔ ɓa mpɔ̄t maàm màkɛŋi ma Nyambɛ nì dìlemb12 Nì ɓɔɓasonā ɓa ɛgɛ̀p, ɓa yôm, ɓa ɓadna lɛ, Halà wɛ̀ɛ lāa? 13 Ndi ɓàhɔgi ɓa kahal jòhà, ɓa kalàk lɛ, Ɓa ńyɔn ni wa᷆y yɔ̀ndɔ.	14 Nì Petrò à tɛlɛp nyɛ nì jǒm nì wàda, à ɓedes kiŋ i ŋgìi, à kal ɓɔ lɛ, À Lôk Yudà, nì ɓèè ɓɔɓasonā ɓa nì ńyèènɛ Yèrusàlɛ̀m, yina jàm lini, seda kì mào, ni ɛmblɛ bìpodol gwɛ̂m. 15 Inyǔlɛ̄ ɓòt ɓana ɓa nhyoo ɓe kìi ɓèe nì nhɔ̄ŋɔɔ̀l; inyǔlɛ̄ i ye ndīk ŋgɛ̄ŋ ɓòo; 16 ndi jàm lini li ye jàm li pōda nì m̀podôl Yoɛ̀l lɛ,17 Nyambɛ à ŋkàl lɛ, Dilɔ̄ di nsōk i gaɓā lɛ mɛ̀ gakōp Mbuu wɛɛ̀m i ŋgìi mìnsòn ŋwɔminsonā;ɓɔ̀n ɓanân ɓa ɓôlom nì ɓa ɓodàà ɓa gapɔ̄t bindèê, ɓɔ̀ɔ̀ŋgɛ ɓanân ɓa wanda ɓa gatɛ̄hɛ biyǐndà,mìmaŋ minân mi ɓôt mi gaɛ̀mɛl biɛ̀ɛ̂m;18 mu dīlɔ̄ di nyɛ̄n mɛ̀ gakōp yaga Mbuu wɛɛ̀m i ŋgìi mìnlìmil ŋwɛ̂m mi ɓôlom nì mi ɓodàa, ndi ɓa gapɔ̄t bindèê.19 Mɛ̀ gaēba maàm ma helha ŋgìi, nì bìyìmbnɛ hana hisī;màc èl, nì hyèe, nì ǹnyùm hidâ;20 jɔ̀p li gayìla jiibɛ̀, soŋ kî i yilā màcèl, ŋgwà Ŋwɛt wɔ ŋgì ɓaambɛ̀, ŋgwà ŋ̀kɛŋi nì u lipem.21 Ndi i gaɓā lɛ, tɔ̀njɛɛ à galōndol joy li Ŋwɛt à gatɔ̄hlana. 22 À Lôk Isrǎɛ̀l, ɛmblana bìɓàŋga bini: Yesù nu Nǎsàrèt, mùt Nyambɛ à biēba ɓee nì mìmpemba mi mâm nì màm ma helha nì bìyìmbnɛ Nyāmbɛ à biɓɔ̀ŋ ni nyɛ̄ i kède na᷆n, kìi yàk ɓèèɓɔmɛ̀dɛ nì ńyī; 23 nyɛn à tina kǐŋgèdà màteenɛ ma pêk nì ɓògyi i Nyambɛ̂; ɓèe nì bitòmol nyɛ mbāsa nì nɔl nyɛ nì mɔ̀ɔ̀ ma ɓôt ɓa ńyī ɓe mben. 24 Nyambɛ à bitùgul nyɛ i hèà à bihèa nyɛ i njòghɛ̀ nyɛ̀mb; inyǔlɛ̄ nyɛ̌mb ì ɓeè ɓe lɛ ì la ɓāmda nyɛ. 25 Inyǔlɛ̄ Davìd à ŋkàl inyùù yeē lɛ,Mɛ̀ ɓe tɛhɛ Ŋwɛ̀t bisū gwɛɛ̀m ŋgèdà yɔ̀sonā; inyǔlɛ̄ à yè i wɔ̀ɔ̀ wɛ̂m waalōm, lɛ mɛ̀ pìŋgla ɓâŋ;26 jɔn ŋ̀ɛm wɛ̂m u bihàk,hìlemb hyɛ̂m kì hi seêk; mìnsòn ŋwɛ̂m kì mi gayèn ni ɓɔ̄dŋɛm;27 inyǔlɛ̄ ù gayēk ɓe mbuu wɛɛ̀m i Hādè, tɔ̀ kèmhɛ̀ lɛ nûmpubi wɔŋ a ɓɔɔ̄l sɔ̀ŋ.
28 Ù biyīs nyɛ mànjɛ̀l ma nîŋ, ù gayōnos mɛ nì màsee bisū gwɔŋ. 29 À Lôgtatà mɛ̀ ŋkàl ɓee m̀paha inyùu sōgol weēs Davìd lɛ à wɔ, à jubà, sɔ̀ŋ yèè kî ì yè i ɓěhnī lɛtɛ̀ɛ̀ nì lɛ̀n. 30 Halā nī kìi à ɓa m̀podôl, à yîk kì lɛ Nyambɛ à kùmul nyɛ̄ sɔ̀ŋ lɛ mu lītām li ɓobo᷆k yee, kǐŋgèdà mìnsòn, à gapēmes Kriīstò i yìs nyɛ i yèènɛ yee anɛ̀; m 31 ndi lakìi à ɓǒk ndūgi tɛhɛ halà, à pɔt inyùu lìtùgɛ̀ li Kristò, lɛ à gayēglɛ ɓe Hādè, tɔ̀ mìnsòn ŋwee kî mi gaɓɔ̀l ɓee. 32 Nyàa Yēsù nunu nyɛn Nyāmbɛ à bitùgùl, ɓèhɓɔɓasonā dì yè mbògi halà.33 Halā nī kìi à biɓēdhana ni wɔ̀ɔ̀ waalōm u Nyambɛɛ̀, à kos ki lìkàk li Mbuu M̀pubi ni Tàtâ, nyɛn à ŋ̀kop jàm lini nì ntɛ̄hɛɛ̀ nì nnɔ̄k. 34 Inyǔlɛ̄ Davìd à ɓɛt ɓē ŋgìi, ndi nyɛmɛ̀dɛ à kǎl lɛ,Ŋwɛ̌t à bikàl Ŋwɛt wɛ̂m lɛ, Yěn wɔ̀ɔ̀ wɛ̂m waalōm,35 lɛtɛ̀ɛ̀ mɛ̀ yilha ɓaɓala ɓɔ̄ŋ kèhnɛ makòò mɔŋ. 36 Inyǔhālà ndap Īsrǎɛ̀l i yi ǹtìîk lɛ, Yesù nunu nì bitòmol mbāsa, nyɛn Nyāmbɛ à ǹyilha Ŋwɛt nì Krǐstò. 37 Ɓa nɔ̄k ɓǎŋ jàm lini, li om ɓɔ ŋɛ̄m, ɓa ɓat Petrò nì ɓàoma ɓàpɛ lɛ, À logtatà, di ɓɔŋ lāa? 38 Nì Petrò à kal ɓɔ lɛ, Hyɛ̀la mìŋɛm, ni soblana hi wadā na᷆n i jòy li Yesù Krǐstò inyùu ŋwèhèl biɓeba binân; ndi nì gakòs likèblà li Mbuu M̀pubi.39 Inyǔlɛ̄ lìkàk li ye īnyùu na᷆n, nì inyùu ɓɔ̀n ɓanân, nì inyùu ɓòt ɓɔɓasonā ɓa ye nɔ̄nɔk, ɓɔɓasonā yaga Ŋwɛ̀t lɛ Nyambɛ wěs à gasèbel nyɛ̄nī. 40 Nì nyɛ à ɓɔk mbogī nì ŋgàndàk biɓàŋga ipɛ, à ɓehgɛ̀ ɓɔ, nyɛ ɓɔ lɛ, Tɔhlana ɓèèɓɔmɛ̀dɛ ni hyày hini hi kodi. 41 Ndi ɓa ɓā lɛ̄ɛgɛ ɓàŋga yee ɓa sòblana; ɓa kòndnana yɔ̀kɛl jàm kìi ɓɔ̀ dìkoo di ɓôt diaâ.42 Ɓa tèŋɓɛ yāga ni màeba ma ɓaomâ nì àdnà nì ɓɛgnà kɔ̀ga nì màsɔɔhɛ̀. 43 Nì wɔ̀ŋi u gwɛl hi muùt; Ɓàoma ɓā ɓā ɓɔɔ̀ŋ ŋgàndàk màm ma helha nì bìyìmbnɛ. 44 Ndi ɓòt ɓɔɓasonā ɓa hēmlɛ ɓa ɓā hɔ̀ma wadā, ɓa ɓā ɓa gweē gwɔ̀m gwɔbisonā ǹcàŋgên; 45 Ɓa ɓā nuŋùl gwɔ̀m gwap nì ŋ̀kùs wap, ɓa kâbnàgà ɓɔɓasonā kìkìì i ɓā soòmblà nì hi mût. 46 Ɓa ɓā ī tēmpɛ̀l hi kɛl nì ŋ̀ɛm wada, ɓa ɓɛgnàgà kɔ̀ga mambāy, ɓa jɛ̂k bìjɛk gwap nì ŋ̀ɛm masee nì ŋwɛ̀ɛ, 47 ɓa ɓeghàk Nyambɛ̂, ɓa lemlàk kì ɓòt ɓɔɓasonā. Hi kɛl Ŋwɛ̌t à ɓa kondɛ̀ ɓɔ ɓa ɓā ɓā ɓàtɔhlaga.

	
Mìnsɔn mi Ɓaomâ 
3	
	
1 Petrò ɓɔ Yòhanɛ̀s ɓa ɓɛ̄t ǹtoŋ i tēmpɛ̀l i ŋgèdà màsɔɔhɛ̀
ma ŋgɛŋ iaâ. 2 Ndi ɓa ɓā ɓɛgɛ̀ɛ̀ mùt wàda nu à gwee ɓōk liɓùm li nyâŋ, nu ɓa ɓā niŋì hi kɛl ŋwɛ̀mɛl tempɛ̀l u nsèbla lɛ Ǹlam, lɛ à yàglàk ɓòt ɓa njòp i tēmpɛ̀l màkèblà.
3 À tɛhɛ ɓǎŋ lɛ̄ Petrò ɓɔ Yòhanɛ̀s ɓa nlɔ jòp i tēmpɛ̀l, à yagāl ɓɔ màkèblà. 4 Petrò ɓɔ Yòhanɛ̀s ɓa ɓɔk nyɛ mǐs, ɓa kal nyɛ lɛ, nǔn lɛ̄ ɓěs. 5 Nì nyɛ à ǹnun ɓɔ, à hɔŋlàk lɛ ɓa ntī nyɛ yɔ̌m. 6 Ndi Petrò à kal lɛ, mɛ̀ gwèe ɓēmɛ sīlɓà tɔ̀ gôl; ndi yɔ̌m mɛ̀ gwèe yɔn mɛ̀ ntī wɛɛ̀. I jòy li Yesù nu Nǎsàrèt, tɛlɛp, kɛ̀nɛk. 7 Nì nyɛ à gwɛl nyɛ wɔ̀ɔ̀ waalōm, à tee nyɛ; bitēebīloŋi màkòò mee ma lɛ̂t, nì bìhès gwee bi moŋgà. 8 À ublà, à tɛlɛ̂p, à kahal kɛ̀; nì nyɛ à jop nyɛ nì ɓɔ i tēmpɛ̀l, à kɛ̀nɛ̀k, à cadâk, à ɓeghàk Nyambɛ̂. 9 Ɓòt ɓɔɓasonā ɓa tɛhɛ nyɛ à nhyōm, à ɓeghàk Nyambɛ̂. 10 Nì ɓɔ ɓa yi lɛ nyɛn à ɓe yên ŋwɛ̀mɛl Ǹlam u tempɛ̀l inyùu njàgi; ɓa hɛl kîyaga, ɓa ɛgɛ̄p inyùu jàm li lēŋa nì nyɛ. Ŋ̀kwɛ̀l Petrò liɓɛ̀bɛ li nsèbla lɛ li Salōmò 11 Ndi Kìi ɓōgmuùt i mèlhana i nteŋɓɛ nì Petrò nì Yòhanɛ̀s, ɓòt ɓɔɓasonā ɓa lɔ ŋ̄gwee, ɓa kɔdɓa ɓɔ̄nī liɓɛ̀bɛ li nsèbla lɛ li Salōmò, ɓa yiī ǹhɛlɛ̂k ŋgandàk. 12 Ndi Petrò à tɛhɛ ɓǎŋ hālà, à kal ɓoòt lɛ, À ɓôt ɓa Isrǎɛ̀l, nì ǹhelel ki inyùu mùt nunu? Nì mɓōgol ki ɓes mǐs wɛ̌ŋgɔ̀ŋlɛ ɓès ɓɔn dì m̀ɓɔŋ mùt nunu lɛ à kahal kɛ̀ inyùu ŋgùy yěs yɔ̀mɛ̀dɛ nì sìŋgɛ̀ dì nsìŋgɛ Nyambɛ ŋɛ̄m? 13 Nyambɛ nū Àbràhâm, nì nu Īsàk, nì nu Yākòb, Nyambɛ nū ɓàsogol ɓes, à bitī Man wèè Yesù lìpem, nu nì bilīibànà, nì taŋɓa ki bīsū bi Pilātò, ŋgèdà à ma mēlēs lɛ à ŋŋwàs nyɛ̄. 14 Ndi nì bitāŋɓa Nuùmpubi nì nu à tee sēp, ndi nì ɓat lɛ ɓa ti ɓèè mût mànɔlâ, o 15 nì binɔ̄l ki Ŋwɛ̀t nîŋ, nu Nyāmbɛ à bitùgul i kède ɓàwɔga; dì yè mbògi halà. 16 Inyùu hēmlɛ̀ joy jee nyɛn jòy jee li bitī mùt nunu ŋgùy, nu nì ntɛ̄hɛ nì yi kì; hemlɛ̀ i ī yenɛ̀ inyùù yeè, yɔn i nti nyɛ ūnu mbōo kwɛkwɛ̀ kìi ɓèè ɓɔɓasonā nì ntɛ̄hɛɛ̀.
17 Ndi hanânɔ, à lôgtatà, mɛ̀ ńyī lɛ nì bigwèlel yaā halā inyùu ŋgìyi, kìkìi yàk ɓà-ànɛ̀ ɓanân. 18 Ndi màm Nyambɛ
à ɓǒk āŋal ni mànyɔ̀ ma ɓapodôl ɓɔɓasonā, lɛ Krǐstò wèe à sɔn njɔnɔk, mɔn à biyōnoòs. 19 Inyùuhālà ɓèe hyɛ̀la mìŋɛm, ni hyɛlɓa kì, lɛ bìɓeba binân bi sehā, lɛ ndi ŋgèdà hɔ̀gɓɛ̀ i gaɓā i nlòl bisū bi Ŋwɛt; 20 nì lɛ a ɔm Yēsù Krǐstò nu à ɓǒk āŋlana ɓèe. 21 nu ŋgìi ì ǹlama yɔŋ lɛtɛ̀ɛ̀ nì bitìmbhɛnɛ bi mâm mɔmasonā; kìkìi Nyāmbɛ à pɔt nì mànyɔ̀ ma ɓapodôl ɓee ɓàpubhaga, ɓa ɓā ɓā ìɓòdòl ŋgèdà kwàŋ. 22 Mosè à kǎl ǹtìîk lɛ, Ŋwɛ̀t lɛ Nyambɛ à gapēmhɛnɛ ɓee m̀podôl kìkìi mɛ̀ mu lògisɔ̄ŋ naàn; nyɛn nì gaɛ̄mblɛ i kède màm mɔmasonā à gakàl ɓee. p 23 Ndi i gaɓā lɛ, hi mût nu à gaɛ̄mblɛ ɓe mpodoòl nû à gacība yaga hyɛs i kède ɓòt. 24 Ɓàpodôl ɓɔɓasonā ìɓòdòl Sàmuɛ̀l nì ɓa ɓā nnɔ̀ŋ hâ, ɓɔɓasonā yaga ɓa ɓā pɔt, ɓa aŋlàk kì 
inyùu dìlɔ dini. 25 Ɓèe nì yè ɓɔ̀n ɓa ɓapodôl, nì ɓa malombla Nyāmbɛ à lombol nì ɓàsogol ɓanân, kìi à kǎl Àbràhâm lɛ, i kède mbōo yɔɔ̄ŋ lìmùt nyɛn màten ma ŋkɔ̀ŋ hisi mɔmasonā ma gasàyɓana. q 26 Ɓèè ɓɔn Nyāmbɛ à ɓǒk pēmhɛnɛ Man wèè Yesù, à ɔm nyɛ lɛ a sayāp ɓèe, i hèyà hi wadā na᷆n liyànmben jee.
	

Mìnsɔn mi Ɓaomâ 	
4

1 Ndi ki ɓā ŋgi podhàk ɓòt, bìprǐsì nì ŋ̀ànɛ̀ sonda nū
tēmpɛ̀l nì Sàdukày ɓa pemel ɓɔ, 2 ɓa unup kîyaga inyǔlɛ̄
ɓa ɓā niigà ɓòt, ɓa aŋlàk lìtùgɛ̀ i kède ɓàwɔga inyùu Yēsù.
3 Nì ɓɔ ɓa ha ɓɔ mɔ̀ɔ, ɓa ɓii ɓɔ bitēdel lɛtɛ̀ɛ̀ kɛl ì yɛ; inyǔlɛ̄
halā à ɓa kòkoa. 4 Ndi ŋgàndàk i kède ɓɛ̀t ɓa nɔ̄k ɓàŋga, ì hemlɛ̀; nì ŋ̀aŋga wap u pam jâm kìi ɓɔ̀ dìkoo ditân.
5 Kɛl ì yɛ ɓǎŋ, ɓà-ànɛ̀ ɓap nì mìmaŋ mi ɓôt nì ɓàyimbēn ɓa kɔdɓa Yèrusàlɛ̀m, 6 lòŋnì prǐsì kɛŋi lɛ Anà, nì Kayfà, nì Yòhanɛ̀s, nì Àlègsândrè, nì ɓòt ɓɔɓasonā ɓa ɓā līhàà li pr�sì kɛŋi. 7 Ɓa tēe ɓǎŋ ɓɔ̄ ŋɛ̄mkède, ɓa ɓat ɓɔ lɛ, nì ŋgùy ìmbɛɛ, tɔ̀lɛ, nì jòy lîmbɛɛ nì ŋgwèlel halà? 8 Ndi Petrò, ǹyɔnga ni Mbūu M̀pubi, à kal ɓɔ lɛ, 9 À ɓee ɓa-ànɛ̀ nì mìmaŋ mi ɓôt, iɓālɛ̄ nì mɓàt ɓes lɛ̀n inyùu lɔ̄ŋgɛ ja᷆m i mɓoŋā ni hìmìmà mût, lɛ di kal ɓèè lɛlaa à m̀mêlhànà, 10 i yina nì ɓèè ɓɔɓasonā nì ɓòt ɓa Isrǎɛ̀l ɓɔɓasonā lɛ, i jòy li Yesù Krǐstò nu Nǎsàrèt, nu nì bitòmol mbāsa, nu Nyāmbɛ à bitùgul i kède ɓàwɔga, inyùù yeē nyɛn mùt nunu à tee bīsū binaàn m̀mělhàgà. 11 Nyɛn à yè ŋgɔ̀k ì ɓèè ɓaɔŋ nì biyàn, ndi yɔ̌n ì biyìla ŋgɔ̂k lìkas. 12 Ndi tɔhi ī
	
	tanɛ̀ ɓe ni nu᷆mpɛ, inyǔlɛ̄ jǒy lìpɛ li ntina ɓôt li ta ɓē hana hisī, lɛ jɔn dì ǹlama tɔhlànà.
	13 Kìì ɓa ntɛhɛ makend ma Petrò nì Yòhanɛ̀s, ɓa yi ki lɛ̄
	ɓa binīgiìl ɓee, ɓa ye kì ɓòt ɓa lɔ̂ŋ ɓa ńyī ɓe kaàt, ɓa hɛ̂l; ndi ɓa biyī inyùù yap lɛ ɓa ɓā nì Yesù. 14 Kìì ɓa ntɛhɛ mût à mèlhana à tee nyɛ̄ nì ɓɔ, ɓa ɓā ɓē lɛ ɓa pɔt jaàm. 15 Ɓa kǎl ɓǎŋ ɓɔ̄ lɛ ɓa nyɔdi ndūgi bikēehɛnɛ, ɓa kahal ɓàdnà, ɓa kalàk lɛ, 16 Dì gaɓɔ̀ŋ la ni ɓòt ɓana? Inyǔlɛ̄ ɓòt ɓɔɓasonā ɓa ńyèn i Yèrusàlɛ̀m ɓa mmal yi lɛ ɓa ŋgwɛl sɔsɔ̄ jàm li helha; dì tà ɓe lɛ dì taŋ jɔ. 17 Ndi lɛ jàm lini li càma ɓaŋ ī kède ɓòt, di kond yàà ɓɔ lɛ, lìɓòdòl lɛ̀n ɓa pōdos ha ɓaāŋ mùt nyɛkǐnyɛ̄ jàm mu jòy lî. 18 Nì ɓɔ ɓa sebēl ɓɔ, ɓa ɓehɛ ɓɔ lɛ ɓa pɔ̄t ha ɓaāŋ tɔ̀ niigà i jòy li Yesù. 19 Ndi Petrò ɓɔ Yòhanɛ̀s ɓa timbhɛ ɓɔ lɛ, Ɓèè pemhana mbàgi tɔ̀ɔ̀ halā à yè sep i mìs ma Nyambɛ ī
	nōgoòl ɓèe ìlɔ̀ɔ̀ Nyambɛ̂; 20 inyǔlɛ̄ dì tà ɓe lɛ dì ŋ̀ŋwas i pɔ̄t màm dì bitɛ̄hɛɛ̀ nì nɔk. 21 Ɓa kòndɛ ɓǎŋ kōnd ɓɔ, ɓa ŋwas ɓɔ, inyǔlɛ̄ ɓa tɛ̄hɛ ɓē njɛɛ̄l i nōgoòs ɓɔ inyùu ɓòt; inyǔlɛ̄ ɓòt ɓɔɓasonā ɓa tī Nyāmbɛ lìpem inyùu jàm li gwèla. 22 Inyǔlɛ̄ mùt nu à kǒs jàm li helha lini i mèlhànà à ɓa lɔɔ̀ mòm mana mā ŋwii.
	Ɓàhemlɛ̀ ɓa nsɔ̄ɔhɛ Nyambɛ ī ɓāna màkend
	23 Ɓa ŋwèha ɓǎŋ, ɓa kɛ ntōŋ wap, ɓa aŋlɛ ɓɔ màm mɔmasonā bìprǐsì bìkɛŋi nì mìmaŋ mi ɓôt ɓa kǎl ɓɔ̄. 24 Ɓa nɔ̄k ɓǎŋ hālà, ɓa londol Nyambɛ ŋgɛ̀m yàda, ɓa kal lɛ, À
	Ŋwɛt, ù yè Nyambɛ̂, wɛ̀ nu ù hɛ̌k ŋgìì nì hìsi nì tuyɛ̂ nì gwɔ̀m gwɔbisonā bi ye mù. 25 Wɛ̌n ù pɔt nì Mbuu M̀pubi i nyɔ̀ sogol wes Davìd, ǹlìmil wɔŋ, lɛ, Inyǔkī bìlɔ̀ŋ bìpɛ
	bi ńyògɓɛ̀, ɓòt ɓa nhɔ̄ŋlɛnɛ ki gwaŋgà bi mâm? 26 Bìkiŋɛ
	bī ŋkɔ̀ŋ hisi bi ntɛlɓɛnɛ nyɛ, ɓà-ànɛ̀ ɓa ŋkɔdɓa i kɔ̀lɓà
	Ŋwɛ̌t nì Krǐstò wèe. s 27 Inyǔlɛ̄, munu ŋkɔ̀ŋ unu, Hèrodè nì Pòntìò Pìlatò ɓɔ iɓaà, lòŋnì bìlɔ̀ŋ bìpɛ nì ɓòt ɓa Isrǎɛ̀l ɓa ŋkɔ̀dɓa yaga i kɔ̀lɓà ǹlìmil wɔŋ m̀pubi lɛ Yesù, 28 nu ù hɔɔ, i ɓɔ̀ŋ tɔ̀ kinjɛ̄ wɔ̀ɔ̀ wɔŋ u ɓǒk tēe, nì pèk yɔ̀ŋ lɛ i gaɓòŋa. 29 Ndi hanânɔ, À Ŋwɛt, nɔk mìnhanak ŋwap; u ɓɔŋ kì mìŋkɔ̀l ŋwɔŋ lɛ mi pɔt ɓàŋga yɔŋ nì màkend mɔmasonā, 30 ŋgèdà ù nsāmbal wɔɔ wɔŋ i mèlès màkɔ̀n; nì lɛ, bìyìmbnɛ bi ɓoŋā ī jòy li nlìmil wɔŋ m̀pubi lɛ Yesù, nì màm ma helha. 31 Ɓa sɔ̄ɔhɛ ɓǎŋ, hɔ̀ma nu ɓā kɔ̀dɓana à kahal nyɛ̀ŋg; nì ɓɔɓasonā ɓa yɔn ni Mbūu M̀pubi, ɓa aŋal ɓaŋgā Nyambɛ nì màkend.
32 Ndi lìmùt li ɓahemlɛ̀ li ɓā ŋ̀ɛm wada nì mbuu wada, ndi tɔ̀ wàda à ɓa kâl ɓe lɛ yɔ̀m yɔkǐyɔ̄ mu gwɔ̌m à ɓa à gwèe i ɓā ìyee; ndi gwɔ̀m gwɔbisonā bi ɓā ɓɔ̄ ǹcàŋgên. t
33 Ndi ɓàoma ɓa ɓɔ̌k mbògi yap inyùu lìtùgɛ̀ li Ŋwɛt lɛ Yesù Krǐstò nì lìpemba lìkɛŋi; kàrîs kɛŋi kî ì ɓa ŋgìì yap ɓɔɓasonā. 34 Inyǔlɛ̄ tɔ̀ wàda i kède yap à ɓa cɛlɛ̂l ɓee; inyǔlɛ̄ ɓa ɓɔ̄ɓasonā ɓa ɓā ɓa gweē dìsi tɔ̀ màndap ɓa nùŋul gwɔ̄, ɓa lɔnā nsaâ u gwɔm bi nùŋlana, 35 ɓa niŋī wɔ makòò ma ɓaomâ, ɓa kêblàk hi mût kǐŋgèdà ɓa yee.
36 Ndi Yosɛ̀f, nu ɓàoma ɓā ɔ̀ɔ lɛ̄ Bàrnabà [halā à yè lɛ, màn nu hɔ̀gɓɛ̀], mǎn Lòk Levì i lɔ̀ŋ Kiprò, 37 à ɓa à gwèe wɔ̌m, à nuŋūl wɔ, à lɔnā mɔnī, à niŋī ŋwɔ makòò ma ɓaomâ.
	
	
Mìnsɔn mi Ɓaomâ
5

1 Mùt wàda jòy jee lɛ Ànànià, ɓɔnà ŋwaa weē Safīrà, à nùŋul hìsi, 2 à yegla jogà mu nsāâ, yàk ŋwàà weē kiì à yîk halà, à lɔ̀na lī jògà, à ǹniŋī jɔ makòò ma ɓaomâ. 3 Ndi Petrò a kal lɛ, À Anànià, inyǔkī Sāatàn à ǹyoŋōl ŋɛm wɔŋ i tɛ̄ɛmbɛ̀nɛ̀ Mbuu M̀pubi, nì i yēglà jògà li nsaâ u hisi? 4 Ɓàà hi ɓāk ɓaāŋ, hi ɓāk ɓe hyɔ̄ŋ? Hi nûŋlànà ɓǎŋ kì, hi ɓāk ɓe wɛ kùndɛ̀? Lɛlaa ni ù ǹhɛk jàm lini ŋɛ̄m wɔŋ? Ù
ǹtɛɛmbɛnɛ ɓe ɓôt, ndik Nyāmbɛɛ̀. 5 Kìi Ànànià à ǹnɔk biɓàŋga bini à kwɔ hīsī, à wɔ; nì wɔ̀ŋi ŋ̀kɛŋi u gwɛl ɓɔɓasonā ɓa nɔ̄k hālà. 6 Nì ɓɔ̀ɔ̀ŋgɛ ɓa wanda ɓa nyɔdî, ɓa hoo nyɛ, ɓa kɛnā nyɛ, ɓa jô.
7 Mbūs jàm kìi ɓɔ̀ ŋgɛŋ iaâ, yàk ŋwàa à jôp iɓaɓe nyɛ i yī jàm li mɓoŋà. 8 Nì Petrò à kal nyɛ lɛ, Kǎl mɛ̀, ɓàà halā	nyɛ̄n nì ǹnuŋūl wɔm? 9 À timbhɛ lɛ, Ŋ̀ŋ̂, halà. Nì Petrò à kal nyɛ lɛ, Lɛlaa nì ǹyɛgna i nɔ̀ɔ̀dɛ̀ Mbuu Ŋwɛt? Nǔnkì, màkòò ma ɓɛt ɓa njo nlō wɔ̀ŋ ma tee ŋwɛ̀mɛl, ɓa gakɛ̀na ki wɛ̀. 10 Bitēebīloŋi à kwɔ hīsī makòò mee, à wɔ; nì ɓɔ̀ɔ̀ŋgɛ ɓa wanda ɓa jôp, ɓa kɔp nyɛ à m̀ma wɔ̄, ɓa kɛnā
nyɛ, ɓa jo nyɛ̄ i pāŋ ǹlom. 11 Nì wɔ̀ŋi ŋ̀kɛŋi u gwɛl ŋgiìm ǹtoŋ, nì ɓɔɓasonā ɓa nɔk màm mana.	Ɓàoma ɓa mɓɔ̀ŋ ŋgandàk bìyìmbnɛ nì màm ma helha 12 Ŋgàndàk bìyìmbnɛ nì màm ma helha bi ɓā ɓoŋà i kède ɓòt nì mɔ̀ɔ̀ ma ɓaomâ; ɓɔɓasonā ɓa ɓā ŋ̀ɛm wada, liɓɛ̀bɛ
li Salōmò. 13 Ndi ɓa ɓapɛ, mùt nyɛkǐnyɛ̄ à nɔ̀ɔ̀dɛ ɓē aādɓa ntōŋ wap, ndi tɔ̀ halà, ɓòt ɓa ɓā ti ɓɔ̄ lìpem. 14 Màmùt ma ɓahemlɛ̀, ɓòòlom nì ɓòdàa, ɓa ɓā koòndnànà Ŋwɛ̌t, 15 kàyèlɛ ɓa lɔngà yaga ɓakɔ̀kɔn manjɛ̀l, ɓa niŋàk ɓɔ binàŋ
nì bitāk lɛ ŋgèdà Petrò à ntāgɓɛ̀ tɔ̀ tìdiī yee i tis wàda wâp. 16 Ndi yàk lìmùt li kɔ̂dɓà, li lolàk miŋkɔ̀ŋ mi ɓā
ɓɛ̀bɛ̀ɛ̀ nì Yèrusàlɛ̀m, ɓa lɔ̂ngà ɓàkɔ̀kɔ̂n nì ɓa ɓā ntèèŋgana ni mìmbuu mi nyɛgā, ndi hi mût à mèlhana.
17 Ndi prǐsì kɛŋi ì tɛlɛ̂p, nì ɓa ɓɔ̄ɓasonā ɓa ɓā nì nyɛ [halā
à yè lɛ, ǹtoŋ Sadūkày], ɓa yɔn ni njòŋ, 18 ɓa ha ɓaoma mɔ̀ɔ, ɓa ha ɓɔ ndāp mɔ̀k. 19 Ndi aŋgɛ̀l Ŋwɛ̌t ì yibīl makòga ma ndap mɔ̀k jùu, ì pemes ɓɔ, ì kal lɛ, 20 Kɛ̀na, tɛlɓana tēmpɛ̀l, ni kal ɓòt bìɓàŋga gwɔbisonā bi nìŋ ini. 21 Ɓa nɔ̄k ɓǎŋ hālà, ɓa jop tēmpɛ̀l, jàm kìi ɓɔ̀ màyɛ ma kɛl, ɓa kahal nīigà.
Ndi prǐsì kɛŋi nì ɓa ɓā ɓā nì nyɛ, ɓa lɔ̂, ɓa sebēl ntoŋ ɓakeês nì mìmaŋ mi ɓôt ŋwɔminsonā mi ɓɔn ɓa Isrǎɛ̀l, ɓa ɔm ndāp mɔ̀k lɛ ɓa lɔnā ɓɔ̄. 22 Ndi kìi mìnlìmil mi bikɛ̀, mi kɔp ɓe ɓɔ ndāp mɔ̀k; 23 nì ŋwɔ mi têmb, mi aŋal lɛ, dì ŋ̀kɔba ndap mɔ̀k ì kwìhi lɔ̄ŋgɛɛ̀, ɓàtat kî ɓa ɓâk ɓa tee mākòga; ndi ŋgèdà dì ǹyibìl dì ŋ̀kɔp ɓe mût mû. 24 Ndi kìi ŋ̀ànɛ̀ sonda nū tēmpɛ̀l nì bìprǐsì bìkɛŋi ɓa nnɔk biɓàŋga bini, bi yumūs ɓɔ ŋgàndàk, ɓa yi ɓe kìi hālā à gasōk. 25 Nì mùt wàda à lɔ̂, à kal ɓɔ lɛ, nùnakì, ɓòt nì ǹha mmɔ̀k, ɓa tee tēmpɛ̀l, ɓa nnīiga ɓoòt. 26 Nì ŋ̀ànɛ̀ sondâ nì mìnlìmil ɓa kɛ̂, ɓa lɔnā ɓɔ, ndi hà nì ŋgùy ɓee, inyǔlɛ̄ ɓa ɓā kɔɔ̀n ɓòt wɔ̀ŋi, lɛ ɓa tiga lɛ ɓa om ɓɔ ŋgɔ̀k. 27 Ɓa lɔ̀na ɓǎŋ ɓɔ̄, ɓa tee ɓɔ bisū bi ntoŋ ɓakeês. 28 Nì prǐsì kɛŋi ì ɓat ɓɔ, ì kal lɛ, Dì biɓēhɛ yaga ɓee lɛ nì niiga ɓaŋ i jòy lini; ndi nùnakì, nì ǹyonos Yerūsàlɛ̀m nì màeba manân, nì nhɛ̀k ki ī kèhì màcèl ma mùt nu ī ŋgìì yês. u 29 Ndi Petrò nì ɓàoma ɓā timbhɛ lɛ, Dì ǹlama nogol Nyambɛ̂ ìlɔ̀ɔ̀ ɓòt.
30 Nyambɛ ɓàsogol ɓes à bitùgul Yesù nu nì binɔ̄l kìi nì bipèni nyɛ mbāsa. 31 Nyɛn Nyāmbɛ à biɓēdes wɔ̀ɔ̀ wee waalōm lɛ a ɓa ŋ̀ànɛ̀ nì Ǹtɔhɔ̂l, i tī Īsrǎɛ̀l hyɛ̀lŋɛm nì ŋwèhèl biɓeba. 32 Dì yè mbògi inyùu màm mana; Mbuu M̀pubi kî, nu Nyāmbɛ à bitī ɓɛ̀t ɓa nnōgol nyɛ. 33 Ɓa nɔ̄k ɓǎŋ bìɓàŋga bini, halā à kɛk ɓɔ ŋɛ̄m, ɓa hɛk lɛ ɓa nɔl ɓɔ̄. 34 Ndi wàda i kède ǹtoŋ ɓakeês à tɛlɛ̂p, à ɓa Fàrisày, jòy jee lɛ Gàmalìɛ̀l, ǹniigàmben, ɓòt ɓɔɓasonā ɓa ɓā ti nyɛ̄ lìpem, 35 nì nyɛ à kal lɛ ɓa nya pēmes ndūgi ɓɔ. Nì nyɛ à kal ɓɔ lɛ, À ɓee ɓôt ɓa Isrǎɛ̀l, nì yihgɛ̀ inyùu màm nì mɓɔ̀ŋ i ɓòt ɓana. 36 Inyǔlɛ̄ dìlɔ di ntagɓɛ̀, Teùdà à tɛlɛp, nyɛ nyɛn à yè jàm; jàm kìi ɓɔ̀ mbogôl ɓôt inâ i adɓa ni nyɛ̄; nyɛn à nola, ndi ɓa ɓɔ̄ɓasonā ɓa ɓā nogoòl nyɛ ɓa sànda, à tubus ɓē jaàm. 37 Mbūs mùt nunu, Yudà mùt Gàlìleà, à tɛlɛp dilɔ̄ di ŋaŋga, à ot ɓoòt pɛ̀s yee; nyɛ kî à ciba, yàk ɓa ɓɔ̄ɓasonā ɓa ɓā nogoòl nyɛ ɓa camà. 38 Jɔn mɛ̀ ŋkàl ɓee lɛ, nì tis ɓaŋ ɓòt ɓana, ŋwàha ɓɔ̄; inyǔlɛ̄ iɓālɛ̄ pèk ìni, tɔ̀lɛ ǹsɔn unu u nlòl ni ɓòt, ki ū gaòbi; 39 ndi iɓālɛ̄
u nlòl ni Nyāmbɛɛ̀, nì galà ɓe yembēl ɓɔ; nì tiga lɛ nì lebna kìi ɓòt ɓa njòs Nyambɛ̂.
40 Nì ɓɔ ɓa kemhɛ nyɛ, ɓa sèbel ɓǎŋ ɓàoma ɓɔ̄nī, ɓa ɓep ɓɔ, ɓa ɓehɛ ki ɓɔ̄ lɛ ɓa pōdol ha ɓaāŋ i jòy li Yesù, ɓa ŋwas ɓɔ. 41 Nì ɓɔ ɓa nyɔdi bisū bi ntoŋ ɓakeês, ɓa kɔnɔ̀k màsee lɛ ɓa ŋeŋa kìi ɓòt ɓa kolī kòs wɔnyuu inyùu jòy lî. 42 Ndi hi kɛl yaga i kède tēmpɛ̀l nì nyɔ̀ɔ māndāp ɓa ɓā ŋwaàs ɓe niigà nì aŋâl Mìŋaŋ Mìnlam lɛ Yesù à yè Krǐstò.
	
	
Mìnsɔn mi Ɓaomâ
6

1 Dilɔ̄ diì, kìi ɓànigîl ɓa mɓôl, Lòk Yudà i Grikìà i kahal hùŋɓɛnɛ Lôk Hebɛ̀r, inyǔlɛ̄ ɓa ɓā hɔŋɔɔ̀l ɓe biyik gwap likàbà li hi kɛl. 2 Hanyɛ̄n jǒm nì iɓaà ɓa sèbel lìmùt li ɓanigîl ɓɔnī, ɓa kal lɛ, I ta ɓē lɔŋgɛ lɛ̄ di ŋwas ɓàŋga Nyambɛ̂, di kahal gwɛ̀l nsɔn bitêblè. 3 Jɔn, à lôgtatà, ɓèŋgnana ī kède na᷆n ɓòt ɓasâmbɔk, ɓa ɓā gweē mbògi lām, ǹyɔnɔ̂k nì Mbuu nì pèk, lɛ ɓɔn di tee mūnu nsɔ̄n unu.
4 Ndi ɓěs dì gatèŋɓɛ ni màsɔɔhɛ̀ nì ǹsɔn u aŋâl Ɓàŋga.
5 Ndi lìpodol lini li lemel limùt jɔlisonā; nì ɓɔ ɓa tɛp Stèfanò, mùt à ɓa à yoni nì hemlɛ̀ nì Mbuu M̀pubi, nì Fìlipò nì Pròkorò nì Nìkanò nì Timòn nì Pàrmenà nì Nìkòlaò, mbon Lôk Yudà i Antìokìà. 6 Ɓɔn ɓa tēe bīsū bi ɓaomaà; ɓa mǎl ɓǎŋ sɔ̄ɔhɛ̀, ɓa kehī mɔɔ ŋgìì yâp.
7 Ndi ɓàŋga Nyambɛ ī ɓā kɛŋɛɛ̀p, ŋ̀aŋga ɓanigîl kì u ɓol ŋgandàk i Yèrusàlɛ̀m; yàk sɔsɔ̄ ǹtoŋ biprǐsì à ɓa nogôl hemlɛ̀ î.
8 Stèfanò à ɓa à yoni nì hemlɛ̀ nì lìpemba, à ɓɔ̀ŋɔ̀k ɓàsɔsɔ̄
ɓa maàm ma helha, nì bìyìmbnɛ i kède ɓòt. 9 Ndi ɓòt ɓàhɔgi ɓa ndap mītìn ì nsèbla lɛ, Ŋ̀gwelês, nì ì ɓòt ɓa Kirēnè, nì ì ɓa Alègsandrǐà, nì ɓa Kilìkià nì Asìà, ɓa ɓòdol pèèna ni Stèfanò. 10 Ndi ɓa ɓā la ɓē kɔɔ̄lɓa peèk nì Mbuu à ɓa podôl. 11 Nì ɓɔ ɓa lo ɓo᷆t, ɓa ɓā ɓa kaàl lɛ, Dì ǹnɔk nyɛ à mpɔ̄t biɓàŋga bi ôbhàk jòy li Mosè nì li Nyambɛ̂.
12 Nì ɓɔ ɓa ot ɓoòt, nì mìmaŋ mi ɓôt nì ɓàyimbēn, ɓa pemel nyɛ, ɓa gwɛl nyɛ, ɓa lɔnā nyɛ ntōŋ ɓakeês, 13 ɓa tee ɓôt ɓa mbogī bìtɛmbɛɛ, ɓɔn ɓa kal lɛ, Mùt nunu à ŋŋwàs ɓe pɔt biɓàŋga bi ŋkɔ̀lɓa hɔ̀ma m̀pubhaga nunu, nì i kɔ̀lɓà mben; 14 inyǔlɛ̄ dì binɔ̄k nyɛ à ŋkàl lɛ, Yesù nu Nǎsàrèt nunu à gaòbos hɔ̀ma nunu, a heŋha bìlɛm Mōsè à ti ɓěs. 15 Ndi ɓɔɓasonā ɓa ɓā ɓa yiī ntōŋ ɓakeês ɓa ɓɔ̄k ɓǎŋ nyɛ̄ mǐs, ɓa tɛhɛ su wee, wɛ̌ŋgɔ̀ŋlɛ su aŋgɛ̀l.


Mìnsɔn mi Ɓaomâ
7

1 Nì prǐsì kɛŋi ì ɓat lɛ, Ɓàa màm mana ma ye hālà? 2 Nì Stèfanò à kal lɛ, À lôgtatà nì ɓɔtàtâ, ɛmblana nī: Nyambɛ nū lìpem à pemel sōgol weēs Abràhâm, ŋgèdà à ɓanɛ
Mēsòpòtamìà, nyɛ ŋgì yěn Hāràn, 3 À kal nyɛ lɛ, nyɔdi hīsī hyɔŋ, nì lihàà jɔŋ, u kɛɛ̄ hīsī mɛ̀ gaēba wɛɛ̀. 4 Nì nyɛ à ǹnyɔdi hisī hi ɓoòt ɓa Kâldeà, à kɛ̂, à yen Hāràn.
	Hanyɛ̄n ìsaŋ à wɔ ɓǎŋ, Nyambɛ à heā nyɛ, à lɔnā nyɛ
	munu hisī hini ɓèe nì yììnɛ hānaànɔ. 5 Ndi à ti ɓē nyɛ
	ŋgàbàɓum mû, tɔ̀ hìndèndega yaga i tēenɛ̀ lìɓàl jee; ndi à ɓon lɛ̄ à gatī nyɛ hyɔ̄ lɛ hi ɓa hyēe nì hi mboo yeē lìmùt ì ganɔ̀ŋ nyɛ, w nyɛ ŋgì ɓana man. 6 Nyambɛ à kǎl lāna lɛ, mboo yeē lìmùt ì gayèn nhuu lɔ̀ŋ, nì lɛ ɓa gayìlha ɓɔ
	mìŋkɔ̀l, ɓa teēŋga ɓɔ̄ mbōgoòl ŋwii inâ. 7 Nyambɛ à kal lɛ, Mɛ̀ gapēmhɛnɛ lɔ̀ŋ ɓa gaɓānɛ miŋkɔ̀l mbàgi; ndi mbūs hālà ɓa ganyɔ̄di, ɓa gwelēl mɛ̀ hana hɔ̀ma nunu. x 8 À ti nyɛ màlombla lɛ lìkwɛ̀ɛ̀; à gwal Isàk, à kwɛɛ̄ nyɛ hilɔ̄ hi ńyonos jwɛ̂m; nì Isàk à gwal Yakòb, Yakòb kì à gwal jom li ɓasogol nì iɓaà.
	9 Ndi ɓàsogol ɓa kǐl Yōsɛ̀f njòŋ, ɓa sɛm nyɛ Egi᷆ptò.
	10 Nyambɛ à ɓa nì nyɛ̄, à tɔhɔl nyɛ ndùdù yèe yɔ̀sonā, à ti nyɛ kàrîs nì pèk bisū bi Farāò, kiŋɛ Ègîptò, nu à tee nyɛ
	ŋgɔ̄miìn Ègîptò nì i ŋgìi ndāp yeē yɔ̀sonā. 11 Ndi njàl kɛŋi ì kwɔ Ēg�᷆ptò yɔ̀sonā nì Kanàân, nì ndùdù kɛŋi; ɓàsogol ɓes ɓa tɛhɛ ɓe yɔm jɛ. 12 Yakòb à nɔk ɓǎŋ lɛ̄ konflaāwà i ye Ēg�᷆ptò, nì nyɛ à ɔm ɓasogol ɓes lisàŋ li bisu. 13 Ndi lisàŋ li ńyonos imaà jɔn Yōsɛ̀f à yina nì lògisāŋ; ha nī
	nyɛn Fàraò à yil lìten li Yosɛ̀f. 14 Nì Yosɛ̀f à ɔm, à sebēl isāŋ lɛ Yakòb nyɛ̄nī nì lìhàà jee jɔlisonā, ɓòt mòm masâmbɔk nì ɓatân. 15 Yakòb à sos Eg�᷆ptò, nì nyɛ à wɔ, 
	yàk ɓàsogol ɓes; 16 nì ɓɔ ɓa ɓɛgɛ̄ɛ ɓɔ, ɓa kɛnā ɓɔ Sīkɛ̀m, ɓa niŋī ɓɔ sɔ̀ŋ Abràhâm à sɔmb nì silɓà yak Hamɔ̀r i Sīkɛ̀m. *
	17 Ndi ŋgèdà lìkàk Nyambɛ à ɓon Àbràhâm ì kahal ɓǎŋ
	kòògɛ̀, ɓòt ɓa ɓôl, ɓa tol Egi᷆ptò, 18 lɛtɛ̀ɛ̀ kiŋɛ ìpɛ ì tɛlɛp Egi᷆ptò, ì ì ɓa yi ɓē Yosɛ̀f. y 19 Yɔ̌n ì tubul lìten jes hìpa, i tèèŋgà ɓàsaŋ ɓes, lɛ ɓa lɛp mìŋkeŋee ŋwap mi ɓɔn lɛ mi nìŋ ɓâŋ. 20 Ŋgèdà ì yɔ̌n Mōsè à gweenɛ, mǎn ǹlam yaga i mìs ma Nyambɛ̂; ɓa nyūŋus nyɛ̄ sōŋ iaâ i ndāp ìsaŋ. 21 Ɓa yēk ɓǎŋ nyɛ̄, ŋgɔ̀nd Fàraò à yɔŋ nyɛ, i tòŋgòl nyɛ kìkìi màn weè. 22 Ɓa niiga Mosè pèk yɔ̀sonā ì ɓòt ɓa Egîptò, à ɓa ntoo bipōdol gwee nì minsɔ̄n ŋwee.
23 Ndi à pam ɓǎŋ ɓɛ̀bɛ̀ɛ̀ nì mòm mana mā ŋwii, ŋgǒŋ ì kɔn nyɛ i kɛ̀ i yūugà lògisāŋ yee, ɓɔ̀n ɓa Isrǎɛ̀l. 24 Kìi à ǹtɛhɛ wadā waāp à ŋkòs jâm li tee ɓē sep, à kam nyɛ, à pun nu à ɓa têŋgànà, à ǹnɔl mût Ègîptò nû. 25 À hɔŋlàk lɛ lògisāŋ i gayī lɛ Nyambɛ à ǹlɔ ī tɔ̄hɔɔ̀l ɓɔ nì wɔ̀ɔ̀ wee; ndi ɓa yī ɓē halà. 26 Kɛl ì ɓa nɔ̂ŋ hâ, à pemel ɓɔ, à kɔp ɓɔ ɓa njɔ̀ sâŋ, à ǹnɔdɛ ki sāŋgal ɓɔ, à kal lɛ, À ɓôt, nì yè lìsaŋ li ɓôt; inyǔkī nì mɓòŋlana mâm ma tee ɓē sep? 27 Ndi nu à ɓa ɓɔ̂ŋ mùt wèe lìɓok jàm li tee ɓē sep à ǹnyugɛ̄ nyɛ, à kal lɛ, Ǹjɛɛ à bitēe wɛ ŋ̀ànɛ̀ nì ŋ̀keês i ŋgìì yês? 28 Ɓàa ù nsòmbol nɔl mɛ kìi ù binɔ̄l muùt Ègîptò yàni? 29 Mosè à nɔk ɓǎŋ līhūu lini, à kɛ ŋ̄gwee, à yilā yɔyɔ̀ i lɔ̀ŋ Midìàn, hɛ̌t à gwelel ɓɔ̌n ɓòòlom iɓaà.
	30 I mbūs mòm mana mā ŋwii aŋgɛ̀l ì Ŋwɛ̀t yadā ì pemel nyɛ ŋɔ̀ŋ hikòa Sina᷆y i kède lìndòmbò li hyee liɓūy.
	31 Mosè à tɛhɛ ɓǎŋ hālà, à hɛl ni bītēe biì; ndi kìi à kòògɛ, ɓèŋgɛ Bìɓ bìpɛ̀s
	ɓɛ̀bɛ̀ɛ̀ i ɓèŋgɛ̀, 32 kiŋ ì lol yak Ŋwɛ̀t lɛ, Mɛ̌n mɛ̀ yè Nyambɛ
	nū ɓàsogol ɓɔŋ, Nyambɛ nū Àbràhâm, nì nu Īsàk nì nu Yākòb. a Nì Mosè à kahal sɛ̀hlà, à la ɓē ɓeŋgɛ̀. 33 Nì Ŋwɛ̌t à kal nyɛ lɛ, sɔdɔl bìtamb makòò mɔŋ; inyǔlɛ̄ hɔ̀ma ù teenɛ à yè hìsi hìpubhaga. 34 Mɛ̀ ŋ̀ɛndɛ̄l yaga njɛlɛl ɓòt ɓɛ̂m ɓa ye Ēgi᷆ptò, mɛ̀ ǹnɔk ki ŋ̀ùmndɛ̀ wap, mɛ̀ ǹsos i sòŋ ɓɔ; ndi lɔ̀ɔ, mɛ̀ gaɔ̄m wɛ Ēgi᷆ptò. b
	35 Mosè nunu ɓa cěl, ɓa kal lɛ, Ǹjɛɛ à bitēe wɛ̀ ŋ̀ànɛ̀ nì ŋ̀keês? c Nyɛn Nyāmbɛ à ɔm ī ɓā ŋ̀anɛ̀ nì ŋ̀kɔ̀bɔ̀l, nì wɔ̀ɔ̀
	aŋgɛ̀l ì ì pemel nyɛ̄ liɓūy. 36 Mùt nunu à kɛ̀na ɓɔ̄, à ɓɔŋ
	maàm ma helha nì bìyìmbnɛ i lɔ̀ŋ Egîptò, nì i Tūyɛ
	Ŋ̀kòyɓaga, nì ŋɔ̀ŋ mòm mana mā ŋwii. 37 Mosè nu nyɛ̄n à kǎl ɓɔ̀n ɓa Isrǎɛ̀l lɛ, Ŋwɛ̀t lɛ Nyambɛ nàn à gapēmhɛnɛ
	ɓee m̀podôl i kède lògisɔ̄ŋ naàn kìkìi mɛ̀, ɛmblana nyɛ̄. d
	38 Nyɛ nū nyɛ̄n à ɓa lòŋnì ɓàsogol ɓes likɔ̀da ŋɔ̀ŋ lòŋnì aŋgɛ̀l ì ì podos nyɛ hikòa Sina᷆y; nyɛn à lɛɛgɛ bìɓàŋga bi nîŋ i tī ɓěs. 39 Nyɛn ɓàsogol ɓes ɓa ɓā sombòl ɓe nogôl, ɓa heā nyɛ ɓɔ̄nī, ɓa temb Egi᷆ptò nì mìŋɛm ŋwap, 40 ɓa kal Aaròn lɛ, Ùŋghɛnɛ ɓès ɓanyambɛ ɓa ɓā mɓòk ɓes bisū; inyǔlɛ̄ nunu lɛ Mosè, nu à binyɔ̄dna ɓes lɔ̀ŋ Egîptò, dì ńyī
	ɓe jàm li mɓɔŋ nyɛ. 41 Dilɔ̄ diì, ɓa oo man nyàgà, ɓa semēl sat i sɛ̀sɛmà, ɓa hak ni mìnsɔn mi mɔɔ map. 42 Ndi Nyambɛ à kom ɓɔ mbūs, à ŋ̀ŋwas ɓɔ lɛ ɓa gwelak mìntoŋ
	mi ŋgiì; kìkìì i ye ǹtǐlɓàgà i kààt ɓàpodôl lɛ, À ndap Īsrǎɛ̀l, ɓàa nì ɓa tîgàhà bìlem bi nola nì bìsɛ̀sɛmà bisū gwɛɛ̀m i ŋɔ̀ŋ mòm mana mā ŋwii? 43 Ndi nì ɓa nì ɓèèga ndāp aMƁ 7: 32 Màn 3: 6
	lìɓàdò ì Mɔlɔ̀k, nì hyòdot hi nyambɛ lɛ Refàn, bìòŋgɓà nì ùŋgus ī ōoòp bisū gwap; ndi mɛ̀ gaɔ̄m ɓee nsɛ̀m nyɔ̀ɔ
	mbūs Bàbilòn. f
	44 Ɓàsogol ɓes ɓa ɓā ɓa gweē lāp mbogī ŋɔ̀ŋ, kìkìi nū à podos Mōsè, à kal lɛ a ɔŋ yɔ̄ kìkìi ndèmbèl à bitɛ̄hɛɛ̀.
	45 Yɔn yàk ɓàsogol ɓes, i ŋgèdà yǎp, ɓa lɔ̀na lòŋnì Yosùà ŋgèdà ɓa yòŋol hìsi hi bilɔ̀ŋ bìpɛ, Nyambɛ à lùhul mbɔ̌m ɓàsogol ɓes, lɛtɛ̀ɛ̀ nì dilɔ̄ di Davìd, 46 nu à kǒs kàrîs i mìs ma Nyambɛ̂, à ɓat i ɓāna lìyèènɛ inyùu Nyāmbɛ nū Yākòb. 47 Ndi Sàlomò à oŋol nyɛ̄ ndāp. 48 Tɔ̀ halā kìi Nūŋgìŋgiī à ńyèènɛ ɓe mandāp ma ŋoŋa ni mɔ̀ɔ; kìkìi m̀podôl à ŋkàl lɛ, 49 Ŋgìi ì yè yèènɛ yɛ̂m anɛ̀, yàk hìsi hini, kèhnɛ yɛ̂m makòò; Ŋwɛ̌t à ŋkàl lɛ, Kinjɛ̄ nyà ndap nì nsòmbol oŋol mɛ̂? Lìnòyoy jɛ̂m li ye kīnjɛ̄ nyà hɔ̀ma?
	50 Ɓàa hà wɔ̀ɔ̀ wɛ̂m ɓe wɔn u hɛ̌k gwɔ̀m bini gwɔbisonā?
	i 51 À ɓee ɓa nlɛ̀dɛk ŋɔ, ŋgìkwɛ̀ɛ̀ba ŋɛ̄m nì maō, nì ŋkɔ̀lɓa Mbuu M̀pubi ŋgèdà yɔ̀sonā; kìkìi ɓàsogol ɓanân ɓa ɓā
	ɓɔɔ̀ŋ, halā nyɛ̄n nì mɓɔ̀ŋ. 52 Nûmbɛ mpodôl ɓàsogol ɓanân ɓa ntêŋgà ɓee? Ɓa nɔ̄l kì ɓa ɓā ɓǒk āŋal inyùu màlɔ̀ ma nu à tee sēp; nyɛn nì bilīibànà nì nɔl kì; 53 ɓèè ɓa nì kǒs mbēn kìkìi ì nèndhana nì aŋgɛ̀l, ndi nì teeda ɓe yɔ̂.
54 Ɓa nɔ̄k ɓǎŋ màm mana, halā à kɛk ɓɔ ŋɛ̄m, nì ɓɔ ɓa jel nyɛ màsɔ̀ŋ. 55 Ndi nyɛ, ǹyɔnɔ̂k nì Mbuu M̀pubi, à ɓɔk mis ŋgìi, à tɛhɛ lipem li Nyambɛ̂, Yesù kì à ɓâk à tee ī wɔ̀ɔ̀
waalōm u Nyambɛɛ̀, 56 à kal lɛ, Nùnakì, mɛ̀ ntɛ̄hɛ ŋgiī
ǹyǐblàgà, Mǎn mùt à ɓâk à tee wɔ̀ɔ̀ waalōm Nyambɛɛ̀.	
57 Nì ɓɔ ɓa lɔnd yaga makɛŋi, ɓa lɔŋ mao map, ɓa pudɛ̄	nyɛ ŋgɛ̀m yàda, 58 ɓa pemes nyɛ mu ŋkɔ̀ŋ, ɓa om nyɛ ŋgɔ̀k; ɓòt ɓa mbogī ɓa niŋī mbɔt yap makòò ma maaŋgɛ wānda, jòy jee lɛ Sàulò. 59 Ɓa ɓā ɓa omoòk Stèfanò ŋgɔ̀k, à sɔɔhɛ̀gɛ̀, à kàlàk lɛ, À Ŋwɛt lɛ Yesù, yɔ̌ŋ mbūu wɛɛ̀m. 60 Nì nyɛ à om maɓɔŋ hisī, à lɔnd makɛŋi lɛ, À Ŋwɛt, ù eŋel ɓaŋ ɓɔ̄ ɓēba ini. j À pɔt ɓǎŋ hālà, à kɛ hīlɔ̄.

Mìnsɔn mi Ɓaomâ
8

1 Sàulò à kèmhɛ nyɛ̀mb yeē. Yɔ̀kɛl nu nyɛ̄n ndèèŋgà kɛŋi ì ɓòdol ìkɔ̀lɓà ǹtoŋ u ɓā Yèrusàlɛ̀m; ɓɔɓasonā ɓa sandā mu māmbɔ̄k ma Yudēà nì ma Samàrià hànduk ɓaomâ. 2 Ɓàsìŋgɛ̀ Nyambɛ ŋɛ̄m ɓa jo Stefānò, ɓa ɛɛ̄ ŋgandàk. 3 Ndi Sàulò à ɓa obòs ǹtoŋ, à jòbòk hi ndap, à tùùàk ɓòòlom nì ɓòdàa, à hâk ɓɔ mɔ̀k.
4 Halā nyɛ̄n ɓòt ɓa sànda, ɓa ɓā ɓa kɛnɛ̀k, ɓa aŋlàk ɓàŋga i Miŋaŋ Mìnlam. 5 Nì Fìlipò à sos ŋkɔ̀ŋ Samàrià, à aŋlɛ ɓɔ inyùu Krǐstò. 6 Màmùt ma ɛmblɛ ni ŋ̀ɛm wada màm Fìlipò à ɓa pɔt, kìì ɓa nnɔk, ɓa tɛhɛ ki bìyìmbnɛ à ɓa ɓɔ̂ŋ. 7 Inyǔlɛ̄ ŋgàndàk ì ɓa ì gwèe mìmbuu mi nyɛgā, mi pamâk, mi lɔndɔ̂k màkɛŋi; ŋgàndàk mìŋǎmbgɛ̀ mi ɓôt, nì bìɓok, ɓa mêlhàgà. 8 Ndi màsee màkɛŋi ma ɓā mū ŋkɔ̀ŋ û.
	9 Ndi mùt wàda à ɓa mù, jòy jee lɛ Simòn, nu à ɓa ɓɔŋ
	màkàŋ mu ŋkɔ̀ŋ u ŋgèdà bìsu, à helhàk ɓòt ɓa ɓā
	Sàmàrià, à ebgà lɛ à yè mùt ŋ̀kɛŋi; 10 nyɛn ɓɔ̄ɓasonā ɓa ɓā
	nogoòl ìɓòdòl nu ǹtidigi lɛtɛ̀ɛ̀ nì nûŋkɛŋi, ɓa kalàk lɛ, mùt nunu à yè lìpemba li Nyambɛ̂, li lī nsèbla lɛ Lìkɛŋi.
	11 Ndi ɓa ɓā nogoòl nyɛ, inyǔlɛ̄ à ɓa egès ɓɔ ǹtàndaa ŋgedà nì màkàŋ mee. 12 Ndi kìì ɓa nhemlɛ biaŋlɛnɛ bi Miŋaŋ Mìnlam bi Filīpò inyùu ànɛ̀ Nyambɛ̂, nì inyùu jòy li Yesù Krǐstò, ɓa sôblànà, ɓòòlom nì ɓòdàa. 13 Yàk Simòn nyɛmɛ̀dɛ kî à hemlɛ̀; ndi kìi à sòblana, à teŋɓɛ ni Fìlipò.
	Kìi à ǹtɛhɛ biyìmbnɛ nì mìmpemba mi mâm mi ɓā ɓoŋà, à hɛ̂l.
	14 Kìi ɓàoma ɓā ɓā Yèrusàlɛ̀m ɓa nnɔk lɛ Sàmàrià ì ǹlɛɛgɛ
	ɓaŋgā Nyambɛɛ̀, ɓa omlɛ ɓɔ Pētrò nì Yòhanɛ̀s. 15 Ɓa pām ɓǎŋ, ɓa sɔɔhɛ Nyambɛ īnyùù yap lɛ ɓa koōs Mbūu M̀pubi; 16 inyǔlɛ̄ à ɓa ŋgì sòs i ŋgìi tɔ̀ wàda wâp; ɓa sòblana ndīgi ī jòy li Ŋwɛt lɛ Yesù. 17 Hanyɛ̄n ɓa kèhi mɔ̀ɔ̀ map i ŋgìì yâp, nì ɓɔ ɓa kos Mbuu M̀pubi. 18 Simòn à tɛhɛ ɓǎŋ lɛ̄
	Mbuu à ǹtina inyùu lìkèhàk li mɔɔ ma ɓaomâ, à ɓa sombòl ti ɓɔ mɔ̀ni, à kal lɛ, 19 Tina yàk mɛ̀ ŋgùy ìni, lɛ
	tɔ̀njɛɛ mɛ̀ ŋ̀kehī mɔɔ mɛɛ̀m a kos Mbūu M̀pubi. 20 Ndi Petrò à kal nyɛ lɛ, Silɓà yɔ̀ŋ i ciba nì wɛ̀, inyǔlɛ̄ ù nhɔ̄ŋɔl i kòs lìkèblà li Nyambɛ nì mɔ̀ni. 21 Ù gwèe ɓē ŋgabà tɔ̀
	jògà munu i jàm lini, inyǔlɛ̄ ŋ̀ɛm wɔŋ u tee ɓē sep bisū
	bi Nyambɛɛ̀. 22 Jɔn hyɛ̌l ŋ̀ɛm inyùu ɓēba yɔŋ ini, u sɔɔhɛ
	Ŋwɛ̀t lɛ tɔ̀ɔ̀ hɔŋɔ̂l i ŋɛm wɔŋ i gaŋwèhlana wɛ̂. 23 Inyǔlɛ̄
	mɛ̀ ntɛ̄hɛ lɛ ù yè lòlha njôŋlòo, ŋ̀kàŋâk nì ŋgìtɛlɛ̂bsep.
	24 Nì Simòn à timbhɛ lɛ, sɔɔhana Ŋwɛ̀t inyùù yɛ̂m, lɛ jàm jɔkǐjɔ̄ mu màm nì mpɔ̄t li kwèl ɓaŋ mɛ̀.
	25 Halā nyɛ̄n ɓa mǎl ɓǎŋ ɓɔ̀k mbogī nì aŋâl ɓàŋga Ŋwɛt, ɓa temb Yèrusàlɛ̀m, ɓa aŋal Miŋaŋ Mìnlam i kède ŋgàndàk mìŋkɔ̀ŋ mi ɓôt ɓa Samàrià.
	Fìlipò nì ŋwàk u Etìopìà
	26 Ndi aŋgɛ̀l Ŋwɛ̌t ì podos Filīpò, ì kal lɛ, Tɛlɛp, u kɛɛ̄
	nyɔ̀ɔ ŋwɛ̀lmbɔk, njɛ̌l ì nlǒl Yèrusàlɛ̀m, ì sòhòk i Gāzà;
	hɔ̀ma nu à yè ŋ̀ɔ̀ŋ. 27 Nì nyɛ à tɛlɛ̂p, à kɛ̂. Ndi nǔnkì mùt Ètìopìà wàda, nu à ɓa ŋwàk, ŋ̀ànɛ̀ ŋ̀kɛŋi nu Kàndakè, kiŋɛmùdàa ì ɓòt ɓa Etìopìà, nì kindàk i ŋgìi ŋ̀kùs wee wɔnsonā, à lɔ̀ɔ Yèrusàlɛ̀m i ōoòp bisū bi Nyāmbɛɛ̀. 28 Ndi bitìmbil gwee à ɓa à yìi ŋgìi kāk yee, à aŋâk kààt m̀podôl Yèsayà. 29 Nì Mbuu à kal Filīpò lɛ, Tììgɛ, u adɓɛ mū kāk iì. 30 Nì Fìlipò à kɛ ŋ̄gwee nyɛ̄nī, à nɔk nyɛ à ŋāŋ kaàt m̀podôl Yèsayà, à ɓat nyɛ lɛ, Ɓàa ù ntībil yi jàm ù ŋāŋ?
	31 À kal lɛ, Mɛ̀ gayī laa, iɓālɛ̄ mùt à ǹtɔŋlɛnɛ ɓe mɛɛ̀? Nì nyɛ à sɔɔhɛ Filīpò lɛ a ɓɛt, a yen ɓɔ̄nà nyɛ. 32 Ndi hɔ̀ma Lìtìlà à ɓa aŋ à ɓa lɛ̄, Ɓa kɛ̀na nyɛ̄ kìkìi ǹtomba lɛ ɓa nɔ̂l; nì kìi mǎn ǹtomba à ŋkwɔ̀ mbuk i mɔ̀ɔ̀ ma ɓaɛ̀nd nyɛ, halā nyɛ̄n à magal ɓē nyɔ wēe; 33 i kède ɓā yee sòhga mbàgi yeē nōgoòs ì hèana; ǹjɛɛ à aŋal mâm ma hyây hyee? Inyǔlɛ̄ ɓa hèa nìŋ yee hana hisī. k 34 Nì ŋwàk u ɓat Filīpò, u kal lɛ, Mɛ̀ nsɔ̄ɔhɛ wɛɛ̀, inyùù yɛn m̀podôl à mpōdol halà? Inyùù yeē nyɛmɛ̀dɛ, tɔ̀ inyùu mùt nûmpɛ?
	35 Nì Fìlipò à yɔŋ hɔp, à ɓodōl ni Lìtìlà lî, à aŋlɛ nyɛ Mìŋaŋ
	Mìnlam inyùu Yēsù. 36 Kìì ɓa ɓā kɛ njɛ̀l, ɓa pam lēp; nì ŋwàk u kal lɛ, Nǔnkì, màlep mana; 37 kii i ŋkēŋ mɛ ī
	sòblànà? Nì Fìlipò à kal lɛ, Iɓālɛ̄ ù ǹhemlɛ ni ŋ̀ɛm wɔŋ
	wɔnsonā, ù yè lɛ ù sôblànà. À timbhɛ lɛ, Mɛ̀ nhēmlɛ lɛ
	Yesù Krǐstò à yè Mǎn Nyāmbɛɛ̀. 38 Nì nyɛ à kal lɛ kak i tɛlɛp; ɓɔ iɓaà ɓa sos i lēp, Fìlipò ɓɔ ŋwàk; nì nyɛ à sob nyɛ. 39 Ɓa pām ɓǎŋ mālēp, Mbuu Ŋwɛt à kɛnā Filīpò; ŋwàk u tɛhɛ ha ɓe nyɛ, ndi u kɛ njɛ̄l yeē nì màsee. 40 Ndi Fìlipò à lèbna Āsōtò; ndi à ɓa tagɓɛ̀, à aŋlàk mìŋaŋ
mìnlam miŋkɔ̀ŋ ŋwɔminsonā lɛtɛ̀ɛ̀ à pam Kàysàreà.


Mìnsɔn mi Ɓaomâ	
9

1 Ndi ki Sàulò à ŋgi kûndlàk nì han ī nɔ̄l ɓànigîl ɓa Ŋwɛt, 2 à kɛ yāk prǐsì kɛŋi, à yet nyɛ bìkààt i kɛ̀ mandāp ma mitìn i Dàmaskò, lɛ iɓālɛ̄ à ǹlebā tɔ ɓɔ̀njɛ ɓa ye mū Njɛ̌l ì, ɓòòlom tɔ̀ ɓòdàa, a lɔnā ɓɔ̄ ŋ̀kàŋâk i Yèrusàlɛ̀m. 3 À ɓa ɓǎŋ njɛ̀l, nì nyɛ à pam ɓɛbɛ̀ɛ̀ nì Dàmaskò; nì bitēebīloŋi màpubi ma lol ŋgìì ma ɓây, ma keŋa nyɛ. 4 Nì nyɛ à kwɔ hīsī, à nɔk kiŋ ì ŋkàl nyɛ lɛ, À Saūlò, à Saūlò, ù ntèèŋgana ki mɛ̂? 5 Nì nyɛ à kal lɛ, À Ŋwɛt, wɛ̀ ǹjɛɛ? Nì Ŋwɛ̌t à kal lɛ, Mɛ̀ yè Yesù nu ù ntèèŋgà; i ye ǹlɛ̀dɛk ni wɛ̀ i tùk kòò wɔŋ minsɔ̀ŋ mi makɔ̀ŋ. 6 Hanyɛ̄n à ɓòdol sɛ̀hlà, à kɔ̀nɔ̀k wɔ̀ŋi, nyɛ, À Ŋwɛt kii u ŋgwēs lɛ mɛ ɓɔŋ? Nì Ŋwɛ̌t à kal nyɛ lɛ, Tɛlɛp, jǒp ŋkɔ̀ŋ, i gakèla wɛ jàm ù ǹlama ɓɔ̂ŋ.
7 Ndi ɓòt ɓa ɓā kɛ nì nyɛ, ɓa tɛlɛ̂p, ɓa tɛmɛ̀p, ɓa nɔgɔ̂k kiŋ, ndi ɓa tɛhɛ ɓe mût. 8 Nì Sàulò à ǹnyɔdi hisī, à ɓalal ɓǎŋ
	mìs, à tɛhɛ ɓe jâm; nì ɓɔ ɓa tol nyɛ wɔ̀ɔ, ɓa kɛnā nyɛ
	Dàmaskò. 9 À yěn dìlɔ diaâ i ɓa ɓe nyɛ tɛ̄hnà, tɔ̀ jɛ, tɔ̀ nyɔ.
	10 Ndi ǹnigîl wàda à ɓa Dàmaskò, jòy jee lɛ Ànànià; Ŋwɛ̌t à kèlel nyɛ̄ i yǐndà lɛ, À Anànià, nì nyɛ à kal lɛ, Mɛ̀ nunu, à Ŋwɛt. 11 Nì Ŋwɛ̌t à kal nyɛ lɛ, Tɛlɛp, u kɛɛ̄ njɛ̀l ɓa nsèbel lɛ Sep, u ɓat mùt ɓa nsèbel lɛ Sàulò, mùt Tarsò, nyɔ̀ɔ
	ndāp Yūdà; inyǔlɛ̄ nǔnkì, à nsɔ̄ɔhɛ̀. 12 Sàulò à tɛhɛ mùt wàda jòy jee lɛ Ànànià à ma jo᷆p, à kehī nyɛ mɔ̀ɔ ŋgìi, lɛ
	a kondɛ̄ tɛ̄hnà. 13 Ndi Ànànià à timbhɛ lɛ, À Ŋwɛt, mɛ̀
	ǹnɔk ni ŋgàndàk ɓòt inyùu mùt nû, kinjɛ̄ ŋgàndàk ɓeba à biɓɔ̀ŋ ɓapubhaga ɓɔŋ i Yèrusàlɛ̀m; 14 nì hana kî à ŋ̀kos kundɛ̀ nì bìprǐsì bìkɛŋi i kàŋ ɓɔɓasonā ɓa nsīma joy jɔŋ.
	15 Ndi Ŋwɛ̌t à kal nyɛ lɛ, Kɛ̀nɛk, inyǔlɛ̄ à yè ǹtɛbɛ̂k yɔm inyùù yɛ̂m, i kɛ̀nà jòy jɛ̂m bilɔ̀ŋ bìpɛ nì bikīŋɛɛ̀ nì ɓɔ̀n ɓa
	Isrǎɛ̀l; 16 inyǔlɛ̄ mɛ̀ gaēba nyɛ kinjɛ̄ ŋgàndàk màm à ǹlama sonol njɔnɔk inyùu jòy jɛ̂m. 17 Nì Ànànià à ǹnyɔdî, à jop ndāp ì; à kehī mɔɔ mee i ŋgìì yeè, à kal lɛ, À mantàta wɛ̀m Sàulò, Ŋwɛ̀t lɛ Yesù, nu à bipēmel wɛ njɛ̌l ù bilòl, à ŋ̀ɔm mɛ lɛ̄ u kondɛ̄ tɛ̄hnà, u yɔn kì nì Mbuu M̀pubi.
	18 Bitēebīloŋi gwɔ̀m bi pam nyɛ mǐs kìkìi màlɔy, à kahal tɛ̄hnà; nì nyɛ à tɛlɛ̂p, à sôblànà; 19 à jɛ bijɛk, à kos ŋguùy.
	À yěn dìlɔ dìhɔgi ni ɓànigîl ɓa ɓā Dàmaskò. 20 À hɔɔ aŋal Yesù mandāp ma mitìn lɛ à yè Mǎn Nyāmbɛɛ̀. 21 Ndi ɓɔɓasonā ɓa nɔ̄k nyɛ̄ à mpɔ̄t, ɓa hɛ̂l, ɓa kal lɛ, Ɓàa hà nunu ɓe nyɛn à tèèŋgaga ɓa ɓā nsīma jòy lini Yèrusàlɛ̀m?
	Ndi à bilɔ̀ ki hāna nì hɔŋɔ̂l î, lɛ a kɛnā ɓɔ̄ ŋ̀kàŋâk yak bìprǐsì bìkɛŋi. 22 Ndi Saùlò à ɓa yembi ndīgi nì ŋgùy, à modī Loòk Yudà i ɓā yeèn i Dàmaskò, à ùndgà lɛ Yesù à yè Krǐstò.
	23 Ŋgàndàk dìlɔ ì tagɓɛ ɓǎŋ, Lòk Yudà i hɛk peèk lòŋ lɛ
	ɓa nɔl nyɛ̄; 24 ndi jìmb jap li yɛli yak Sāùlò. Nì ɓɔ ɓa kahal tāt makòga njǎmùha nì jùu lɛ ɓa nɔl nyɛ̄; 25 ndi ɓànigîl ɓee ɓa yɔŋ nyɛ jùu, ɓa suhūs nyɛ lipènd li ŋkɔ̀ŋ i kède ŋ̀kwɛ̂y.
	26 À pam ɓǎŋ Yèrusàlɛ̀m, à nɔdɛ aāt nyɛmɛ̀dɛ nì ɓànigîl; ndi ɓɔɓasonā ɓa ɓā kɔɔ̀n nyɛ wɔ̀ŋi, ɓa hemlɛ ɓe lɛ à yè ǹnigîl. 27 Ndi Bàrnabà à yɔŋ nyɛ, à kɛnā nyɛ yak ɓàomâ, à aŋlɛ ɓɔ kìi Sàulò à bitɛ̄hɛ Ŋwɛt i njɛ̀l, nì lɛ à bipōdos nyɛ, nì kìkìi à biāŋal ni màkend i jòy li Yesù nyɔ̀ɔ
	28 Nyɛ nì ɓɔ ɓa ɓā ɓa kɛnɛ̀k i Yèrusàlɛ̀m, ɓa tembèk, 29 à aŋlàk nì màkend i jòy li Ŋwɛt lɛ Yesù; à pɔdɔ̂k, à pèènàgà nì Lòk Yudà i Grikìà; ndi ɓa ɓā yiŋiìl nyɛ lìnolol. 30 Lòk tatā ī yī ɓǎŋ hālà, ɓa sohna nyɛ i Kàysàreà, ɓa ɔm nyɛ
	Tārsò. 31 Halā nyɛ̄n mìntoŋ i kède Yùdeà yɔ̀sonā nì Gàlìleà nì Sàmarìà mi ɓā mi gweē ǹsàŋ, mi om makòò hisī; mi ɓôl, lakìì mi ɓā hyumuùl i wɔ̀ŋi Ŋwɛt nì hɔ̀gɓɛ̀ i Mbuu M̀pubi.
	Èneà à m̀mêlhànà
	32 I lēŋa lɛ̄, Petrò à ɓa hyom ɓǎŋ hɔ̀ma nyɛ̂nsonā, à sos ki nyɔ̀ɔ yāk ɓàpubhaga ɓa ɓā yeènɛ̀ i Līdà. 33 À kɔba mût wàda nyɔɔ̀ jòy jee lɛ Èneà, nu à mǎl ī nàŋ ŋwìi jwɛ̀m, inyǔlɛ̄ à ɓa ŋ̀ǎmbgɛ̀. 34 Nì Petrò à kal nyɛ lɛ, À Enēà, Yesù Krǐstò à m̀melēs wɛɛ̀; tɛlɛp, tibil nàŋ yɔŋ. Nì nyɛ à hɔɔ
	nyɔdî. 35 Ndi ɓa ɓɔ̄ɓasonā ɓa ɓā yeèn i Līdà nì Saròn ɓa tɛhɛ nyɛ, nì ɓɔ ɓa hyɛlɓa i pɛ̀s Ŋwɛt.
	36 Ndi ǹnigîl wàda à ɓa ī Yōpè, jòy jee lɛ Tàbità, lìkɔ̀blɛ
	jee lɛ Dɔrkàs; mùdàà nunu à ɓa ǹyɔnɔ̂k nì mìnsɔn mìnlam nì màkèblà. 37 Ndi i lēŋa dīlɔ̄ di lɛ à kwɔ̀ɔ kɔ̀n, à wɔ; ɓa nūgus ɓǎŋ nyɛ̄, ɓa niŋī nyɛ tǔŋ ì ŋgìi. 38 Ndi lakìi Līdà ì ɓa ɓɛ̀bɛ̀ɛ̀ nì Yopè, ɓànigîl ɓa nɔ̄k ɓǎŋ lɛ̄ Petrò à yè hâ, ɓa ɔm ɓôt iɓaà i nyɛ̄nī, i sɔ̄ɔhɛ̀ nyɛ lɛ, Ù tìŋha ɓaŋ ī lɔ̀ i ɓěhnī.
	39 Nì Petrò à tɛlɛ̂p, à kɛ lo᷆ŋnì ɓɔ. À pam ɓǎŋ, ɓa kɛnā nyɛ
	tǔŋ ì ŋgìi; bìyik bi ɓodàà gwɔbisonā bitɛlɛp nyɛ pāŋ, bi ɛɛ̀k, bi ûndgà bìlogɛ nì mbɔt Dɔ̄rkàs à ɓa ɓɔ̂ŋ, ŋgèdà à ɓa lòŋnì ɓɔ. 40 Ndi Petrò à pemes ɓɔɓasonā, à om maɓɔŋ hisī, à sɔɔhɛ̀; nì nyɛ à hyɛ̂lɓà, à nun miìm, à kal lɛ, À Tabītà, tɛlɛp. Nì nyɛ à ɓalal mis; à tɛhɛ ɓǎŋ Pētrò, à yen biyìyìi. 41 Nì nyɛ à ǹnand nyɛ wɔ̀ɔ, à tee nyɛ; à sebēl ɓapūbhaga nì bìyik, à ti ɓɔ nyɛ̄ yòmi. 42 Nì halā à yina i Yōpè yɔ̀sonā; ŋgàndàk ì hemlɛ Ŋwɛt. 43 Ndi i lēŋa lɛ̄, à yěn ŋgàndàk dilɔ i Yōpè yak Sīmòn yàda, ǹtibîl bìkòp.
	


Mìnsɔn mi Ɓaomâ	
10


1 Mùt wàda à ɓa Kàysàreà, jòy jee lɛ Kɔ̀rnelìò, ŋ̀ànɛ̀
mbogôl sonda nū ǹtoŋ u ɓā seèblà lɛ u Italìà, 2 à ɓa siŋgɛ̀
Nyambɛ ŋɛ̄m, à kɔ̀nɔ̀k nyɛ wɔ̀ŋi nyɛ nì ndap yeē yɔ̀sonā, à ɓa ti ɓòt ŋgàndàk màkèblà, à sɔɔhɛ̀gɛ̀ kì Nyambɛ ŋgèdà yɔ̀sonā. 3 À tɛhɛ āŋgɛ̀l Nyambɛ sāŋsaŋ i yǐndà, jàm kìi ɓɔ̀
i ŋgɛ̄ŋ iaâ i ɓuga jɔp, ì lɔ nyɛ̄nī, ì kal lɛ, À Kɔ̂rnelìò. 4 À ɓɔk yɔ mǐs, à kɔn wɔŋi, à kal lɛ, Kii, à Ŋwɛt? Nì yɔ̀ ì kal nyɛ lɛ, Màsɔɔhɛ̀ mɔŋ nì màkèblà mɔŋ ma mɓɛt i ŋgìi, ma mɓigdana ni Nyāmbɛɛ̀. 5 Ɔm ɓòt hanânɔ i Yōpè, ɓa lɔnā Sīmòn jòy jee ki lɛ̄ Petrò; 6 à yìi yāk Sīmòn yàda, ǹtibîl bìkòp, ndap yeē ì yènɛ̀ i ŋgwāŋ tuyɛɛ̀; nyɛn à gakàl wɛ jàm li nsòmbla lɛ u ɓɔ̂ŋ. 7 Aŋgɛ̀l ì ɓa podôs nyɛ ì nyɔdi ɓàŋ, à sebēl ɓaɓòŋòl ɓee ɓa ndap iɓaà, nì sonda yàda ì ì ɓa siŋgɛ̀ Nyambɛ ŋɛ̄m, mukède ɓòt ɓa ɓā nyɛ̄ ɓɛ̀bɛ̀ɛ̀ ŋgèdà yɔ̀sonā; 8 à mǎl ɓǎŋ āŋlɛ ɓɔ màm mɔmasonā, à ɔm ɓɔ Yōpè.
9 Kìi kɛ̄l ì ǹyɛ, ŋgèdà ɓa ɓānɛ njɛ̀l i pām ɓɛ̀bɛ̀ɛ̀ nì ŋ̀kɔ̀ŋ, nì Petrò à ɓɛt ŋgìi ndāp i sɔ̄ɔhɛ̀, halā à ɓa jàm kìi ɓɔ̀ jòm li ŋgɛŋ nì iɓaà; 10 nì njàl ì kahal nyɛ, à sombōl lɛ a jɛ; ndi ɓa ɓā koòbànà ɓǎŋ nyɛ̄ bìjɛk, nì nyɛ à kwɔ līsè li njâl. 11 À tɛhɛ ŋgiī ì m̀mal yiìblà, yɔ̀m i sohòk i ɓâk wɛ̌ŋgɔ̀ŋlɛ sààndà mbɔŋ nûŋkɛŋi, lɛ ɓa nsùhus i sī ni màkas manâ. 12 Nyà binùga bi makòò ma-na yɔ̄sonā i ŋkɔ̀ŋ hisi nì bìnùga bi bikay, nì gwɔ̀m bi ŋòdɓa hisī bi ɓā mù, nì dìnùni di ŋgiì. 13 Kiŋ ì lol nyɛ lɛ, Tɛlɛp, à Petrò, nɔl, jɛk.
14 Nì Petrò à kal lɛ, ɓààloŋɛ, à Ŋwɛt; inyǔlɛ̄ mɛ̀ màa jɛ̄ ɓe mɛ yɔ̀m i ye kìlà tɔ̀ i nyɛgā. 15 Nì kiŋ ì kondɛ̄ loōl nyɛ ŋgèlè iɓaà lɛ, Yɔ̌m Nyāmbɛ à m̀pubûs ù ha ɓaŋ yɔ̄ kìlà. 16 Halā
	à ɓòŋa ŋgèlè iaâ; i mbūs hà yɔ̀m i ī yoŋā ŋgìi.
	17 Petrò à ɓa ɓǎŋ à ègi īnyùu lìkɔ̀blɛ li yiindà à tɛhɛ̂, nǔnkì, ɓòt Kɔ̀rnelìò à ɔm ɓa mǎl ɓǎŋ ɓàt ndap Sīmòn, ɓa tɛlɛp ŋwɛ̀mɛl, 18 ɓa sebèl, ɓa ɓat lɛ tɔ̀ɔ̀ Simòn, jòy jee ki lɛ̄
	Petrò, à ńyèènɛ hâ. 19 Ndi ki Pētrò à ŋgi hɔŋlàk inyùu yǐndà, Mbuu à kal nyɛ lɛ, Nǔnkì, ɓòt iɓaà ɓa ńyēŋ wɛɛ̀.
	20 Tɛlɛp, sǒs, u kɛɛ̄ nì ɓɔ, iɓaɓe pendà; inyǔlɛ̄ mɛ̌n mɛ̀ ŋ̀ɔm ɓɔ. 21 Nì Petrò à sǒs ɓǎŋ yāk ɓòt ɓa lǒl nyɛ̄ yak Kɔ̀rnelìò, à kal lɛ, Nùnakì, mɛ̌n mɛ̀ yè mùt nì ńyēŋ; nì ǹlɔ īnyùu kīnjɛ̄ jàm? 22 Nì ɓɔ ɓa kal lɛ, Kɔ̀rnelìò, ŋ̀ànɛ̀ mbogôl sondâ, mùt à tee sēp nì nu à ŋkɔ̀n Nyambɛ wɔ̀ŋi, à gwèe kì jǒy lìlam ni lɔ̀ŋ Lôk Yudà yɔsonā, à bikòs biyihnɛ ni āŋgɛ̀l pubi lɛ a sebēl wɛ̀ i ndāp yeē, i nɔ̄k bìɓàŋga ù mpɔ̄t. 23 Nì nyɛ à jubūs ɓɔ, à leles ɓɔ. Kìi kɛ̄l ì ǹyɛ, à tɛlɛ̂p, à kahal kìha nyɛ nì ɓɔ, lògtatā hɔ̄gi i loōl Yōpè i kɛ yēga nyɛ̄. 24 Kìi kɛ̄l ì ǹyɛ, ɓa jop Kàysàreà. Kɔ̀rnelìò à ɓa ɓɛ̂m ɓɔ, à kɔt ɓoòt ɓee ɓa lihàà, nì màwanda mee ma ɓā ɓɛ̀bɛ̀ɛ̀. 25 Ndi i lēŋa lɛ̄, Petrò à jǒp ɓǎŋ, Kɔ̀rnelìò à ɓɔmā nyɛ, à kwɔ ī sī
	makòò mee, à ɓeges nyɛ. 26 Ndi Petrò à tee nyɛ, à kal lɛ, Tɛlɛp; ŋgɔ mɛ̀ kì mɛ̀ yè mùt. 27 Ki à ŋgi kwɛlɛ̀k ɓɔnà nyɛ, à jôp, à kɔba ŋgandàk ɓòt ì kòdi; 28 nì nyɛ à kal ɓɔ lɛ, ɓèèɓɔmɛ̀dɛ nì ńyī lɛ i ta ɓē kundɛ̀ nì mǎn Lòk Yudà i àt nyɛmɛ̀dɛ nì mǎn lɔ̀ŋ, tɔ̀ i jòp i nyɛ̄nī; ndi Nyambɛ à biēba mɛ lɛ̄ mɛ̀ aŋ ɓaŋ mùt nyɛkǐnyɛ̄ kìlà tɔ̀ nyɛ̀ga. 29 Jɔn mɛ̀ ǹlɔ̂
	iɓaɓe pênà ŋgèdà mɛ̀ ǹsêblànà. Halā nī nyɛn mɛ̀ mɓàt ɓee jàm nì ǹseblɛ mɛɛ̀? 30 Nì Kɔ̀rnelìò à kal lɛ, Lɛ̀nmanâ, mɛ̀ ɓa soggà jɛ lìpam ŋgɛ̄ŋ ìni, i ŋgɛ̄ŋ ì ǹyonos ɓoō mɛ̀
	teedàgà màsɔɔhɛ̀ i ndāp yɛɛ̀m; ndi nǔnkì, mùt à bitɛ̄lɛp mɛ mbɔ̀m nì mbɔt ì mɓày, 31 à kal lɛ, À Kɔ̂rnelìò, màsɔɔhɛ̀
	mɔŋ ma nnoogà, Nyambɛ à m̀ɓigda ki màkèblà mɔŋ.
	32 Halā nyɛ̄n ɔ̄m nī ɓoòt i Yōpè, lɛ ɓa seblɛ wɛ̀ Simòn, jòy jee ki lɛ̄ Petrò; à yììnɛ ndāp Sīmòn, ǹtibîl bìkòp, ŋgwāŋ
	tuyɛɛ̀: kìi à nlɔ̀, à gapōdos wɛɛ̀. 33 Jɔn mɛ̀ bihɔ̄ɔ ɔm i wěnī; ù m̀ɓɔŋ lɔŋgɛ lākìi ù ǹlɔ̂. Ndi hanânɔ ni ɓèhɓɔɓasonā dì yè hana bisū bi Nyambɛɛ̀, i nɔ̄k màm mɔmasonā Ŋwɛ̌t à bikàl wɛ̂.
	Petrò à mpɔ̄t i ndāp Kɔ̀rnelìò
	34 Nì Petrò à yibīl nyɔɔ̀, à kal lɛ, Nì màliga, mɛ̀ ntɛ̄hɛ lɛ
	Nyambɛ à tà ɓe ntɔdɔ̂l ɓòt; 35 ndi i kède hī lɔɔ̀ŋ nu à ŋkɔ̀n nyɛ wɔ̀ŋi, à ɓɔ̀ŋɔ̀k kì màm ma tee sēp, nyɛn à nlēmel nyɛ.
	36 À biōmlɛ ɓɔn ɓa Isrǎɛ̀l ɓàŋga, i āŋaàl à biāŋlɛ ɓɔ Mìŋaŋ
	Mìnlam mi nsàŋ nì Yesù Krǐstò [nyɛn à yè Ŋwɛ̀t nu ɓɔ̄ɓasonā] 37 mìŋaŋ mi ɓèèɓɔmɛ̀dɛ nì ńyī ŋwɔ, ŋwɔn mi biāŋlana i Yùdeà yɔ̀sonā, ìɓòdòl i Gàlìleà, i mbūs lìsòblɛ̀
	Yòhanɛ̀s à ɓa aŋâl: 38 Yesù mùt Nǎsàrèt, kìkìi Nyāmbɛ à bihɔ̄ɔ nyɛ nì Mbuu M̀pubi nì lìpemba; nu à ɓe kɛ hɔ̀ma ni hɔ̀ma, à ɓɔ̀ŋɔ̀k lɔŋgɛ̂, à mèlhàk kì ɓɔɓasonā ǹsɔ̀hɔ̀p à ɓe têŋgà, inyǔlɛ̄ Nyambɛ à ɓeè nì nyɛ. 39 Ɓěs dì yè mbògi inyùu màm mɔmasonā à biɓɔ̀ŋ i kède lɔ̀ŋ Lôk Yudà, nì Yèrusàlɛ̀m; nyɛ ki nyɛ̄n ɓa binɔ̄l, ɓa bitòmol nyɛ mbāsa.
40 Nyɛn Nyāmbɛ à bitùgul kɛl ì ǹyonos iaâ, à ɓɔŋ nyɛ lɛ a nɛnɛ, 41 ndi hà nì ɓòt ɓɔɓasonā ɓēe, ndik nì mbògi ɓôt, i ī
ɓǒk tēba ni Nyāmbɛɛ̀, ɓès yaga, ɓa dì bijɛ̄, dì nyɔ lôŋnì nyɛ, à ma tūgɛ̄ i kède ɓàwɔga. 42 À biɓēhɛ ɓes i āŋlɛ̀ ɓòt, nì i ɓɔ̀k mbògi lɛ nunu nyɛn à yè nu à teeba nì Nyambɛ ī
ɓā ŋ̀keês ɓayōmi nì ɓawɔ̄ga. 43 Ɓàpodôl ɓɔɓasonā ɓa mɓɔ̀k mbogī inyùù yeē lɛ, Inyùu jòy jee nyɛn hī muùt à
nhēmlɛ nyɛ à gakùhul ŋwehèl biɓeba.
44 Ki Petrò à ŋgi pɔdɔ̂k biɓàŋga bini, Mbuu M̀pubi à sos i ŋgìi ɓɔ̄ɓasonā ɓa ɓā ɛmblɛ̀ ɓàŋga î. 45 Ndi ɓàhemlɛ̀ i kède ɓàkwɛ̀ɛ̀baga, ɓa ɓā lɔ̀ɔ nì Petrò, ɓa ɛgɛ̀p, inyǔlɛ̄ Mbuu M̀pubi à tina yàk bìlɔ̀ŋ bìpɛ. 46 Inyǔlɛ̄ ɓa nɔ̄k ɓɔ̄ ɓa mpɔ̄t dilemb dìpɛ, ɓa ɓeghàk Nyambɛ̂. 47 Nì Petrò à timbhɛ lɛ, Ɓàa mùt à yè lɛ à soŋā malep, lɛ ɓòt ɓana ɓa sòblana ɓâŋ, lakìi yàk ɓɔ ɓa ŋkos Mbuu M̀pubi kìkìi ɓěs? 48 Nì nyɛ à kal ɓɔ lɛ ɓa soblana ī jòy li Yesù Krǐstò. Nì ɓɔ ɓa sɔɔhɛ

Mìnsɔn mi Ɓaomâ
11

1 Ɓàomâ nì lògtatā ɓa ɓā ɓā Yùdeà, ɓa nɔk lɛ yàk bìlɔ̀ŋ bìpɛ bi ŋkos ɓaŋgā Nyambɛɛ̀, Petrò à ɓɛt ɓǎŋ Yèrusàlɛ̀m, 2 ɓa ɓā ɓā ɓàkwɛ̀ɛ̀baga ɓa kahal nyɛ hɔ̄p, ɓa kal lɛ, 3 Ù
ǹjop yak ɓɔ̀ŋgìkwɛ̀ɛ̀bà, ù jelgà nì ɓɔ. 4 Nì Petrò à ɓodōl tɔɔ̄ŋlɛnɛ ɓɔ jāda jada, à kal lɛ, 5 Mɛ̀ ɓeè ŋkɔ̀ŋ Yopè, mɛ̀ sɔɔhɛ̀gɛ̀; mɛ̀ kwɔ līsè li njâl, mɛ̀ tɛhɛ yiindà, yɔ̀m i sohòk, wɛ̌ŋgɔ̀ŋlɛ sààndà mbɔŋ nûŋkɛŋi, à nsùhlana ni màkas manâ, à lòlàk i ŋgìi; à pam yaga hɔ̀ma mɛ̀ ɓeè mɛ̀ yìi. 6 Mɛ̀ biɓɔ̄k ɓaāŋ mìs mû, mɛ̀ ɓeŋgɛ̀, mɛ̀ tɛhɛ binùga bi makòò ma-na bī hisi, nì bìnùga bi nnyāy, nì gwɔ̀m bi ŋòdɓa hisī nì dìnùni di ŋgiì. 7 Mɛ̀ nɔk ki kīŋ ì ŋkàl mɛ lɛ̄, À Petrò, tɛlɛp; nɔl, jɛk. 8 Ndi mɛ̀ kal lɛ, Ɓààloŋɛ, à Ŋwɛt; inyǔlɛ̄ yɔ̀m kilà tɔ̀ nyɛ̀ga i mà jop ɓe nyɔ̀ wɛ̂m. 9 Ndi kiŋ ì lol ŋgìì ŋgèlè ì ǹyonos iɓaà ì kal lɛ, Yɔ̌m Nyāmbɛ à m̀pubûs ù ha ɓaŋ yɔ̄ kìlà. 10 Halā à biɓòŋa ŋgelè iaâ, nì gwɔ̀m gwɔbisonā bi yoŋā ki ŋgìi. 11 Ndi nùnakì, kunda
	yada ɓòt iɓaà ɓa tɛlɛp bisū bi ndap dì ɓa dì yììnɛ, ɓa ōma mɛ̌nī, ɓa lolàk i Kàysàreà, 12 nì Mbuu à kal mɛ lɛ̄ mɛ kɛɛ̄
	mɛ̀ nì ɓɔ iɓaɓe pênà. Yàk lògtatà ini isamàl i kɛ yēga mɛ̀; nì ɓěs dì jop ndāp mùt nû. 13 Nì nyɛ à aŋlɛ ɓes kìkìi à ǹtɛhɛ aŋgɛ̀l ì tee ndāp yeē, ì kal lɛ, Ɔm Yōpè, ɓa lɔnā
	Sīmòn, jòy jee ki lɛ̄ Petrò. 14 Nyɛn à gakàl wɛ bìɓàŋga mu nyɛ̄n ù gatɔ̄hlana, wɛ̀ nì ndap yɔŋ yɔ̀sonā. 15 Kìi mɛ̀ ŋ̀kahal pɔ̄t, Mbuu M̀pubi à sos ŋgìì yap, kìkìi à bisòs i ŋgìì yes biɓèe. 16 Nì mɛ̀ mɛ̀ hɔŋɔl ɓaŋgā Ŋwɛt, kìkìi à kǎl lɛ̄, Yòhanɛ̀s à ɓe sôblɛ̀ ndigi nì màlep, ndi ɓèe nì gasòblana ni Mbūu M̀pubi. m 17 Jɔn iɓālɛ̄ Nyambɛ à bitī ɓɔ ǹlèlèm likèblà kìkìi ɓěs, ŋgèdà dì bihēmlɛ Ŋwɛt lɛ Yesù Krǐstò, mɛ̀ ǹjɛɛ, mɛ̀ ɓeè lɛ mɛ̀ keŋ Nyambɛ̂? 18 Ɓa nɔ̄k ɓǎŋ màm mana, ɓa mɔm ŋwɛɛ̄, ɓa ti Nyambɛ lìpem, ɓa kal lɛ̄, ndòmlɛ Nyambɛ à ǹti yâk bìlɔ̀ŋ bìpɛ lɛ bi hyɛl ŋ̀ɛm inyùu nìŋ.
	Ǹtoŋ u Antìokìà
	19 Halā nyɛ̄n ɓa ɓā sànda īnyùu ndèèŋgà ì lǒl īnyùu Stèfanò, n ɓa kɛ̀ɛ lɛ̄tɛ̀ɛ̀ nì Fènikìà nì Kiprò, nì Àntìokìà, ɓa aŋlɛ̀gɛ̀ ndigi Lòk Yudà yɔtāma ɓàŋga i Nyambɛ̂. 20 Ndi ɓòt ɓàhɔgi i kède yap, ɓòt ɓa Kiprò nì ɓa Kirēnè, ɓa pām ɓǎŋ
	Àntìokìà, ɓa kahal kwèles yâk ɓòt ɓa Grikìà, ɓa aŋal Miŋaŋ Mìnlam inyùu Ŋwɛ̀t lɛ Yesù. 21 Ndi wɔ̀ɔ̀ Ŋwɛt u ɓā
	lòŋnì ɓɔ; nì ŋgàndàk ì hemlɛ̀, ì hyɛlɓa pɛ̀s Ŋwɛt. 22 Ndi ŋgàn yap ì pam maō ma ntoŋ u ɓā Yèrusàlɛ̀m; nì ɓɔ ɓa ɔm Barnābà lɛtɛ̀ɛ̀ nì Àntìokìà. 23 Kìi à m̀pam à tɛhɛ kari᷆s Nyambɛ̂, à kɔn masee; à ɓehɛ ɓɔɓasonā lɛ ɓa teŋɓɛ nì Ŋwɛ̌t nì ŋ̀ɛm wɔnsô; 24 inyǔlɛ̄ à ɓeè lɔŋgɛ mu᷆t, à yɔn ni Mbūu M̀pubi nì hemlɛ̀. Nì ŋgàndàk ɓòt i kondnana i pɛ̀s Ŋwɛt. 25 Nì nyɛ à kɛ Tārsò i yēŋ Sàulò; 26 à tɛhɛ ɓǎŋ nyɛ̄, à lɔnā nyɛ Àntìokìà. Ndi ɓa ɓā kɔɔ̀dɓà nì ǹtoŋ ŋgìm ŋwìi, ɓa niigàgà ŋgàndàk ɓòt. I Àntìokìà nyɛn ɓànigîl ɓa ɓòdol sèblana lɛ ɓòt ɓa Kristò.
	27 Dilɔ̄ di cɔ̄n ɓàpodôl ɓa lǒl Yèrusàlɛ̀m, ɓa pam Àntìokìà.
	28 Wàda wap jòy jee lɛ Àgabò, o à tɛlɛp, à undā ni ŋgùy Mbuu lɛ njàl kɛŋi ì gakwɔ̀ ŋkɔ̀ŋ hisi wɔnsonā; yɔ̌n ì kwěl ī ŋgèdà Klàudìò. 29 Ndi ɓànigîl, hi mût kìi là yee, ɓa mmelēs lɛ ɓa ŋōmlɛ loògtatà i ńyèn i Yùdeà màholâ. 30 Ɓa ɓɔŋ ki hālà, ɓa ɔm mɔ yak mìmaŋ mi ntoŋ i mɔ̀ɔ̀ ma Barnābà nì Sàulò.

Mìnsɔn mi Ɓaomâ
12

1 Ŋgèdà ì yɔ̌n kīŋɛ Hèrodè à kahal tèèŋga ɓôt ɓa ntoŋ ɓàhɔgi. 2 À nɔl Yakōbò, mànyaŋ Yòhanɛ̀s, nì pànsɔ̀ŋ. 3 Kìi à ǹtɛhɛ lɛ halā à ǹlemel Lôk Yudà, à gwɛl yaàk Petrò.
Dìlɔ di dī ɓā dìlɔ di kɔgā ŋgisèŋha. 4 À gwɛ̌l ɓǎŋ nyɛ̄, à ha nyɛ mɔ̀k, à ti nyɛ mìntoŋ mi sonda mīna lɛ̄ mi tadak nyɛ̄, hi ntoŋ sonda īnaà; à hɛ̀gɛ̀k lɛ, i mbūs Pāsà p a tee nyɛ̄ bisū bi ɓoòt. 5 Jɔn ɓa ɓā tedeèl Petrò i ndāp mɔ̀k, ndi ǹtoŋ u teŋɓɛ yaga sɔɔhɛ Nyambɛ īnyùù yeè. Aŋgɛ̀l Ŋwɛ̌t ì m̀pemes Petrò i mɔ̀k 6 Ndi Hèrodè à ɓa lɔ ɓǎŋ lɛ̄ a tee nyɛ̄, u û Petrò à ɓa à nìŋi hīlɔ̄ i pōla sōnda īɓaà, à kèŋi nì mìnsaŋ mi bikɛ̀y imaà; ɓàtat ɓa ɓâk i ŋwɛ̀mɛl, ɓa tadâk ndap mɔ̀k. 7 Ndi nǔnkì, aŋgɛ̀l Ŋwɛ̌t ì tɛlɛp nyɛ pāŋ, màpubi ma ɓay ha tùŋ; nì yɔ̀ ì ɓep Petrò i hyɛ̀ŋ, ì todōl nyɛ, ì kal lɛ, Pala tɛ̄lɛɛ̀p.
	Nì mìnsaŋ ŋwee mi bikɛ̀y mi kɔbla nyɛ mɔ̀ɔ̀. 8 Nì aŋgɛ̀l ì kal nyɛ lɛ, Nidis ŋgōli yɔ̀ŋ, sudɛ bìtamb gwɔŋ, nì nyɛ à ɓɔŋ hālà. Ì kal ki nyɛ̄ lɛ, Lɛ̀ŋɓa mbɔ̄t yɔɔ̀ŋ, u nɔŋ mɛ̀. 9 Nì nyɛ à pam, à ǹnɔŋ yɔɔ̀; à ɓa yi ɓē lɛ jàm aŋgɛ̀l ì ŋgwɛ̀l li ye tɔ̄y maliga, à hɔŋlàk ndik lɛ̄ à ntɛ̄hɛ yiindà. 10 Ɓa tāgɓɛ
	ɓǎŋ ǹtat nu bìsu nì nu īɓaà, ɓa pam likòga li bikɛ̀y li lijùbul li ŋkɔ̀ŋ. Jɔn li yìbla jɔ̄mɛ̀dɛ bisū gwap, nì ɓɔ ɓa pam, ɓa tagɓɛ njɛl yadā; kunda yada aŋgɛ̀l ì yek nyɛ.
	11 Nyùu ì yi ɓǎŋ Pētrò jàm, à kal lɛ, Hanânɔ mɛ̀ ńyī ntìîk lɛ Ŋwɛ̌t à ŋ̀ɔm aŋgɛ̀l yèè i tɔ̄hɔɔ̀l mɛ̀ i wɔ̀ɔ̀ Herōdè, nì mahɔ̄ŋɔɔ̀l ma ɓôt ɓa Lôk Yudà. 12 À mǎl ɓǎŋ hɔ̄ŋɔɔ̀l, à kɛ
	ndāp Màrià, nyǎŋ Yòhanɛ̀s nu jòy jee ki lɛ̄ Markò, hɔ̀ma ŋgàndàk ɓòt ì ɓa ì kòdnɛ, ì sɔɔhɛ̀gɛ̀. 13 À kǔmb ɓǎŋ lìkòga li bisu li ndap, m̀ɓɔ̀ŋǹsɔn nu mùdàa jòy jee lɛ Rodè, à lɔ
	ī ɛ̄mblɛ̀. 14 À yi ɓǎŋ kīŋ Pētrò, à yìbil ɓē likòga inyùu màsee, à temb ŋgwee, à kal lɛ Petrò à tee ī ŋwɛ̀mɛl. 15 Ndi ɓa kal nyɛ lɛ, Ù ŋkɔ̀n njêk. Nì nyɛ à liga lɛ i ye hālà. Ɓɔ
	nyɛ lɛ, Aŋgɛ̀l yèè yaā ì. 16 Ndi Petrò à teŋɓɛ i kùmb; ɓa yìbil ɓǎŋ, ɓa tɛhɛ nyɛ, ɓa hɛ̂l. 17 Nì nyɛ à sɛghɛ ɓɔ wɔ̀ɔ̀ lɛ
	ɓa mɔm ŋwɛ̀ɛ, à aŋlɛ ɓɔ kìkìi Ŋwɛ̌t à m̀pemes nyɛ ndāp mɔ̀k. Nì nyɛ à kal lɛ, Aŋlana Yàkobò nì lògtatā hālà. Nì nyɛ à ǹnyɔdî, à kɛ hɔ̄ma nuùmpɛ.
	18 Kɛl ì yɛ ɓǎŋ, sonda ī sɛɛ̄hla ŋgandàk inyùu jàm li ɓòŋa nì Petrò. 19 Hèrodè à yeŋ ɓǎŋ nyɛ̄, à ǹtɛhɛ ɓēe, à tɔŋɔ̄l ɓatat, à kal lɛ ɓa nola. Nì nyɛ à ǹnyɔdi Yùdeà, à sos Kàysàreà, à yen nyɔɔ̀.
	20 À ɓa lôhà unɓɛnɛ ɓôt ɓa Tîr nì Sidòn; nì ɓɔ ɓa lɔɔ̄ nyɛ̄nī
	nì ŋ̀ɛm wada, ɓa ɓɔ̌ŋ ɓǎŋ Blǎstò, kindàk kiŋɛ, lìwanda,
ɓa ɓat nsàŋ inyǔlɛ̄ lɔ̀ŋ yap i ɓā kuhùl bìjɛk i lɔ̀ŋ kiŋɛ̂.
21 Mu kɛ̄l ì teeba, Hèrodè à haba mbɔt kīŋɛɛ̀, à yen i yèènɛ
anɛ̀, à kahal pōdos ɓɔ. 22 Nì ɓòt ɓa lɔnd lɛ, Kiŋ nyāmbɛ
wàda ì, hà ì mùt ɓee. 23 Bitēebīloŋi aŋgɛ̀l Ŋwɛ̌t ì ɓep nyɛ, inyǔlɛ̄ à ti ɓē Nyambɛ lìpem; nì mìnsɔŋ mi jɛ nyɛ, à wɔ.
Bàrnabà ɓɔ Sàulò 24 Ndi ɓàŋga i Nyambɛ ī ɓā hɔl, i ɓolòk. 25 Bàrnabà ɓɔ Sàulò ɓa nyɔdi i Yèrusàlɛ̀m, ŋgèdà ɓa mèles ǹsɔn wap, ɓa kɛnā Yohānɛ̀s, jòy jee ki lɛ̄ Markò.
	

Mìnsɔn mi Ɓaomâ	
13

1 Ɓàpodôl nì ɓàlêt ɓa ɓā ntōŋ Antìokìà, ɓɔ̀ Bàrnabà, ɓɔ̀ Simèòn jòy jee ki lɛ̄ Nigɛ̀r, ɓɔ̀ Lukìò mùt Kìrenè, ɓɔ̀ Mànahɛ̀n nu à tòŋglana lòŋ ɓɔnà ŋgɔmîn Hèrodè, ɓɔ̀ Sàulò. 2 Ɓa ɓā gwelèl ɓǎŋ Ŋwɛ̌t, ɓa soga ki jɛ̄, Mbuu M̀pubi à kal lɛ, ɓaglana mɛ̀ Bàrnabà ɓɔ Sàulò inyùu ǹsɔn mɛ̀ nsèblɛ ɓɔ. 3 Ɓa mǎl ɓǎŋ sōga jɛ nì sɔɔhɛ̀, ɓa kehī ɓɔ
mɔ̀ɔ̀ i ŋgìi, ɓa ɔm ɓɔ.
Ɓàoma ɓā ŋāŋal ɓaŋgā i Nyambɛ ī Kīprò
4 Halā nyɛ̄n ɓa ɓā oma nì Mbuu M̀pubi, ɓa sos Sèlukìà; ha nyɛ̄n ɓa yǎp, ɓa cak i Kīprò. 5 Ɓa pām ɓǎŋ Sàlamì, ɓa aŋal ɓaŋgā i Nyambɛ māndāp ma mitìn ma Lok Yudà; ɓa ɓā ɓa gweè Yòhanɛ̀s kìi ǹhola wǎp. 6 Ɓa mǎl ɓǎŋ hyōm oòn yɔsonā lɛtɛ̀ɛ̀ nì Pafòs, ɓa kɔp mût màkàŋ wàda, m̀podôl bìtɛmbɛɛ, mǎn Lòk Yudà, jòy jee lɛ Bàr-Yesù. 7 À
ɓa ɓɔ̄nà ŋgɔmîn Sɛrgìò Paùlò, mùt yi. Nyɛn à sèbel Bàrnabà ɓɔnà Paul i nyɛ̄nī, lɛ a nɔk ɓàŋga i Nyambɛ̂. 8 Ndi Èlimà, mùt màkàŋ [inyǔlɛ̄ hālā nyɛ̄n lìkɔ̀blɛ li joy jee li yê], à kɔlɓa ɓɔ, à sòmblàk lɛ ŋgɔmîn à hemlɛ ɓâŋ. 9 Ndi Sàulò, jòy jee ki lɛ̄ Paul, ǹyɔnɔ̂k nì Mbuu M̀pubi, à ɓɔk
	
	nyɛ mǐs, 10 à kal lɛ, À wɛ nū ù yoni nì màndɔn mɔmasonā
	nì màlòga mɔ̄masonā, wɛ̀ mǎn ǹsɔ̀hɔ̀p, wɛ̀ ŋ̀ɔ̀ɔ̀ màm ma tee sēp mɔmasonā, ɓàa ù ŋŋwàs ɓe yubda manjɛ̀l ma Ŋwɛt ma tee sēp? 11 Ndi hanânɔ, nǔnkì, wɔ̀ɔ̀ Ŋwɛt u ye ŋgìì yɔ̂ŋ, ù gakwɔ̀ ndim, ù tɛhɛ ɓe jɔp jògà li ntɛl. Kunda yada ɔ̀nd i kop nyɛ, nì jǐbɛ̀; nì nyɛ à kɛ yēŋ mùt lɛ a ega nyɛ̄ nì wɔ̀ɔ. 12 Ŋgɔmîn à tɛhɛ ɓǎŋ jàm li mɓoŋà, à hemlɛ̀, à ɛgɛ̄p inyùu màeba ma Ŋwɛt.
	Paul ɓɔ Bàrnabà ɓa ye Àntìokìà i Pìsidìà
	13 Paul nì ǹtoŋ wee ɓa nyɔdi Pāfòs, ɓa cak i Pɛ̄rgè nyɔ̀ɔ
	Pàmfilìà; nì Yòhanɛ̀s à yek ɓɔ, à temb Yèrusàlɛ̀m. 14 Ɓa nyɔ̄di ɓǎŋ Pɛ̄rgè, ɓa tagɓɛ̀, ɓa pam Àntìokìà i Pìsidìà; nì ɓɔ ɓa jop ndāp mītìn i ŋgwà nɔ̂y, ɓa yen hisī. 15 Mbūs ì aŋ
	mbēn nì ɓàpodôl, ɓà-ànɛ̀ ɓa ndap mītìn ɓa ɔm i kàl ɓɔ lɛ, À lôgtatà, iɓālɛ̄ nì gwèe ɓàŋga i ɓēhɛ ɓòt, pɔda. 16 Nì Paul à tɛlɛ̂p, à sɛghɛ wɔɔ, à kal lɛ,
	À ɓôt ɓa Isrǎɛ̀l, nì ɓèè ɓa nì ŋkɔ̀n Nyambɛ wɔ̀ŋi, ɛmblana: 17 Nyambɛ nū ɓòt ɓa Isrǎɛ̀l ɓana, à tɛp ɓàsogol ɓes, à ti ɓòt ɓana lìpem, ŋgèdà ɓa ɓā ɓa yiīnɛ lɔ̀ŋ Egîptò, à nyɔdna ɓɔ̄ muù, à ega ɓɔ nì wɔ̀ɔ̀ lipemba. 18 À nihbɛ ɓɔ
	ŋɔ̀ŋ jàm kìi mòm mana mā ŋwii. 19 À ce ɓǎŋ bìlɔ̀ŋ
	bisâmbɔk hisī hi Kanàân, à ti ɓɔ hìsi hyap kìi ɓūm yap, q
	jàm kìi mbōgoòl ŋwii inâ ni mòm matân. 20 Mbūs màm mana à ti ɓɔ ɓàkeês lɛtɛ̀ɛ̀ nì m̀podôl lɛ Sàmuɛ̀l. 21 Ha nī
	nyɛ̄n ɓa yīdil kīŋɛɛ̀; nì Nyambɛ à ti ɓɔ Sàulò, mǎn K�᷆s, mǎn Lòk Bɛnyāmìn, inyùu mòm mana mā ŋwii. 22 Kìi à ǹheā nyɛ, à tee Davìd lɛ a ɓa kīŋɛ yǎp; nyɛn à ɓògol mbògi, à kal lɛ, Mɛ̀ ǹtɛhɛ Davìd, mǎn Yēsè, mùt kǐŋgèdà	ŋ̀ɛm wɛ̂m, r nu à gaɓɔ̀ŋ sombòl yɛ̂m yɔsonā. 23 Mu mbōo ì mùt nu nyɛ̄n Nyāmbɛ à bipēmhɛnɛ Isrǎɛ̀l Ǹtɔhɔ̂l lɛ Yesù, kǐŋgèdà lìkàk; 24 nyɛ ŋgì lɔ̀, Yòhanɛ̀s à ɓǒk āŋlɛ ɓoòt ɓa Isrǎɛ̀l ɓɔɓasonā lìsòblɛ̀ li hyɛ̂lŋɛm. 25 Yòhanɛ̀s à ɓa yonôs ɓǎŋ ǹsɔn wee, à kal lɛ, Nì nhɔ̄ŋɔl lɛ mɛ̀ yè kii? Mɛ̀ tà ɓe mɛ nyɛ̄. Ndi nùnakì, wàda à nlɔ̀ mɛ mbūs, mɛ̀ kòli ɓē mɛ
	ī hɔ̀hɔ̀l bìtamb makòò mee. s
	26 À lôgtatà, ɓɔ̀n ɓa liten li Abràhâm, nì ɓèè ɓa nì ŋkɔ̀n Nyambɛ wɔ̀ŋi, inyùù yes nyɛn ɓàŋga i tɔhi īni i biōmaà.
	27 Inyǔlɛ̄ ɓa ɓā ńyèn i Yèrusàlɛ̀m, nì ɓà-ànɛ̀ ɓap, lakìì ɓa biyī ɓe nyɛ tɔ̀ kiŋ ɓàpodôl ì ì ŋēŋa hi ŋgwa nɔ᷆y, ɓa biyonos yɔ ī ŋgèdà ɓa bipēmhɛnɛ nyɛ mbàgi nōgoòs. 28 Tɔ̀
	lakìì ɓa tɛ̄hɛ ɓē jaàm li nolol nyɛ. Ɓa ɓǎt Pìlatò lɛ a nola.
	29 Ɓa mǎl ɓǎŋ yōnos maàm mɔmasonā ma ɓā ǹtǐlɓàgà inyùù yeē, ɓa suhūs nyɛ mbāsa, ɓa niŋī nyɛ sɔ̀ŋ. 30 Ndi Nyambɛ à bitùgul nyɛ i kède ɓàwɔga; 31 ɓa ɓɔ̄ nì nyɛ ɓa nyɔ̄di Gàlìleà, ɓa ɓɛt Yèrusàlɛ̀m, à pemel ɓɔ ŋgàndàk dilɔ,
	t ɓɔn ɓa ye mbògi yee ɓôt hanânɔ. 32 Dì ŋāŋlɛ ɓee Mìŋaŋ
	Mìnlam ŋwɔn mi ye lɛ̄, 33 Nyambɛ à biyōnhɛnɛ ɓɔn ɓes lìkàk ɓàsogol ɓa kǒs, i tùgùl à bitùgul Yesù; kìkìì i ye kì ǹtǐlɓàgà i kààt cèmbi pɛ̀s iɓaà lɛ, Wɛ̌n ù yè mɛ̀ Màn, lɛ̌n ìni nyɛn mɛ̀ ŋ̀gwal wɛ̂. u 34 Ndi kìi à bitùgul nyɛ i kède ɓàwɔga, lɛ à tèmb ha ɓaŋ i nyɛ̀mb, à kal lana lɛ, Mɛ̀ gatī
	wɛ màsɔda màpubhaga ma Davìd, ma mā nlà ɓe pîŋglà.
	v Inyǔlɛ̄ à mpɔ̄t ki hɔ̀ma nûmpɛ lɛ, 35 Ù gakèmhɛ ɓe Nûmpubi wɔŋ lɛ a ɓɔl ī sɔ̀ŋ.
	36 Inyǔlɛ̄ Davìd, i ŋgèdà yèe, à mǎl ɓǎŋ gwɛ̀l nsɔn kǐŋgèdà pèk Nyambɛ̂, à kɛ hīlɔ̄, ɓa niŋī nyɛ lòŋnì ɓàsaŋ
	ɓee, à ɓɔ̂l; 37 ndi nu Nyāmbɛ à bitùgùl à biɓɔ̀l ɓee. 38 Jɔn, à lôgtatà, yina lɛ̄ inyùu mùt nunu nyɛn ŋwèhèl biɓeba i kèla ɓèe; 39 inyùù yeē nyɛn hī muùt à nhēmlɛ̀ à ŋkèla lɛ à tee sēp i kède màm mɔmasonā nì bilà ɓe kelā lɛ nì tee sēp nì mben Mōsè. 40 Jɔn nì yihgɛ̀, i tiga lɛ i ɓoŋā ni ɓèe kìkìì i pōda nì ɓàpodôl lɛ,
	41 Nùnakì, à ɓôt ɓa
	diyànâ, ɛ̀gɓana, ni ce
	kì; inyǔlɛ̄ mɛ̀ mɓɔ̀ŋ
	ŋgîm ǹsɔn dilɔ̄ dinaàn
	[i dìlɔ dinân], nyà ǹsɔn
	nì ɓak ɓe lɛ nì hemlɛ̀, tɔ̀
	i ɓā yàà lɛ mùt à ŋ̀aŋlɛ
	ɓee. x
	42 Ndi Lòk Yudà i pām ɓǎŋ ndāp mītìn, Bìlɔ̀ŋ bìpɛ bi sɔɔhɛ lɛ bìɓàŋga bini bi kelā kì ɓɔ ŋgwà nɔ̂y u nnɔ̀ŋ hâ.
	43 Kìi mītìn mi nsandà, ŋgàndàk Lòk Yudà nì i mbon i nsìŋgɛ Nyambɛ ŋɛ̄m, ɓa nɔŋ Paul nì Bàrnabà; nì ɓɔ ɓa kwelēs ɓɔ, ɓa ɓehɛ ɓɔ lɛ ɓa teŋɓɛ nì kàrîs Nyambɛ̂.
	44 Ŋgwà nɔ̂y u ɓā nɔɔ̀ŋ hâ, ɓɛ̀bɛ̀ɛ̀ nì ŋ̀kɔ̀ŋ wɔnsonā u kɔdɓa i nɔ̄k ɓàŋga Nyambɛ̂. 45 Ndi ŋgèdà Lòk Yudà i tɛ̄hɛ
	màmùt, i yɔn ni njòŋ, ɓa pendā màm Paul à ɓa pɔt, ɓa yahāl ki nyɛ̄. 46 Paul nì Bàrnabà ɓa pɔt ni màkend, ɓa kal lɛ, Ɓèè ɓɔn ɓàŋga Nyambɛ ī ɓe lama ɓòk kelà. Ndi lakìi nì ǹlɛp yɔ, nì pemhɛnɛ ki ɓèèɓɔmɛ̀dɛ mbagī lɛ nì kòli ɓē
	inyùu nìŋ ɓɔgā, nùnakì, dì nhyɛ̀lɓa i pɛ̀s bilɔ̀ŋ bìpɛ.
	47 Inyǔlɛ̄ halā nyɛ̄n Ŋwɛ̌t à bikàl ɓes lɛ,
	Mɛ̀ ǹtee wɛ lɛ̄ u ɓa
	màpubi inyùu
	bìlɔ̀ŋ bìpɛ, lɛ u ɓa
	īnyùu tɔ̄hi lɛ̄tɛ̀ɛ̀
	nì lisūk li hisi. y
48 Bìlɔ̀ŋ bìpɛ bi nɔ̄k ɓǎŋ hālà, bi kɔn masee, bi ti ki ɓàŋga i Ŋwɛt lìpem; nì ɓa ɓɔ̄ɓasonā ɓa tēeba īnyùu nìŋ ɓɔgā ɓa hemlɛ̀. 49 Ɓàŋga Ŋwɛt i càma mbɔ̄k ì yɔ̀sonā. 50 Ndi Lòk Yudà i tindɛ ɓodàà ɓa lipem, ɓa ɓā siŋgɛ̀ Nyambɛ ŋɛ̄m, nì ɓàlom ɓa ɓôt ɓa ŋkɔ̀ŋ, ɓa kahal tèèŋga Paul ɓɔ Bàrnabà, ɓa luhūl ɓɔ mbɔ̄k yaàp. 51 Ndi ɓa kumbūl ɓɔ lìpùm li bitèk li makòò map, z ɓa kɛ Īkōnìùm. 52 Nì ɓànigîl ɓa yɔn ni màsee nì M̀buu M̀pubi.


Mìnsɔn mi Ɓaomâ	
14

1 Ndi i lēŋa lɛ̄, i Ìkonìùm nyɛn ɓa jǒp lòŋ i ndāp mītìn ì Lòk Yudà, nì ɓɔ ɓa pɔt kàyèlɛ lìmùt lìkɛŋi li Lôk Yudà nì li Grikìà li hemlɛ̀. 2 Ndi Lòk Yudà i ī hēmlɛ ɓē i tindɛɛ̀ nì ɓebês mìŋɛm mi bilɔ̀ŋ bìpɛ ìkɔ̀lɓà lògtatà. 3 Jɔn ɓa nòmol nyɔ̀ɔ ŋgàndàk, ɓa pɔdɔ̂k nì màkend i Ŋwɛ̀t, nu à ɓa ɓɔ̂k mbògi inyùu ɓàŋga i kari᷆s yèe, à ti lɛ bìyìmbnɛ bi ɓoŋā, nì màm ma helha nì mɔ̀ɔ̀ map. 4 Ndi lìmùt li ŋkɔ̀ŋ li ɓaglà, ɓàhɔgi i pɛ̀s Lôk Yudà, ɓana i pɛ̀s ɓaomâ. 5 Ndi ŋgèdà bìlɔ̀ŋ bìpɛ nì Lòk Yudà nì ɓà-ànɛ̀ ɓap ɓa ūbnɛ ɓɔ̄ lɛ ɓa teēŋga ɓɔ̄ nì om ɓɔ̄ ŋgɔ̀k, 6 ɓa yī ɓǎŋ hālà ɓa kɛ ŋ̄gwee miŋkɔ̀ŋ mi Likàonìà, nì Listrà, nì Dɛrbè, nì pɛ̀s mbɔk î; 7 nyɔ̀ɔ nyɛ̄n ɓa ɓā aŋlɛ̀nɛ̀ Mìŋaŋ Mìnlam.
8 Mùt wàda à ɓa à yìi hīsī i Līstrà, màkòo ǹtɔ̀mbɔ̂k, à gwee ɓōk liɓùm li nyâŋ, à kɛ̀ɛ ɓē kɛlkǐkɛ̄l. 9 Nyɛn à nɔk Paul à mpɔ̄t, nì Paul à ɓɔk nyɛ mǐs, à tɛhɛ ɓǎŋ lɛ̄ à gwèe hēmlɛ̀ lɛ à yè lɛ à mâl, 10 à pɔt ni kīŋ kɛ̄ŋi lɛ, Tɛlɛp bìtedèè ni màkòò mɔŋ. 11 Nì nyɛ à ublà, à kahal hyōm. Lìmùt li tɛ̄hɛ ɓǎŋ jàm Paul à ɓɔ̌ŋ, li ɓedes kiŋ ŋgìì nì hɔp Likàonìà lɛ, Ɓànyambɛ ɓā nsoōs ɓěhnī, ɓa pôngà ɓòt. 12 Nì ɓɔ ɓa sebēl Barnābà lɛ Zeùs, Paul kì Hɛrmès, inyǔlɛ̄ à ɓa m̀ɓògnà hɔp. 13 Ndi prǐsì ì Zeùs nu tēmpɛ̀l yèe ì ɓanɛ
	lījùbul li ŋkɔ̀ŋ, ì lɔnā ɓalom ɓa nyagà nì mìŋòndòl lɛtɛ̀ɛ̀
	nì maŋwɛ̀mɛl, à ɓa sombòl sɛ̀m bisɛ̀sɛmà, nyɛ nì màmùt.
	14 Ndi ɓàomâ, Bàrnabà ɓɔ Paul, ɓa nɔ̄k ɓǎŋ hālà, ɓa kan mbɔt yap, ɓa lɛmā ŋgwee i kède lìmùt, ɓa lɔnd, ɓa kal lɛ, 15 À ɓôt, inyǔkī nì mɓɔ̌ŋ màm mana? Yàk ɓès kî dì yè ɓòt kàyàda kìkìi ɓèe, dì nlɔ̀na ɓee Mìŋaŋ Mìnlam, lɛ ni ŋwas gwàŋgà bi mâm bini, ni hyɛlɓa ī pɛ̀s Nyambɛ nū nìŋ, nu à hɛ̌k ŋgìi nì hìsi nì tuyɛ̂, nì gwɔ̀m gwɔbisonā bi ye mù; 16 nu à ŋwǎs bìlɔ̀ŋ gwɔbisonā i cày di ntagɓɛ̀ lɛ bi hyumlak mānjɛ̀l map ɓɔmɛ̀dɛ. 17 Ndi tɔ̀ halà à yek ɓē nyɛmɛ̀dɛ ŋgì mbògi, kìkìi à ɓɔ̌ŋ lɔ̄ŋgɛɛ̀, à ti ɓee nɔ̌p à nlòl i ŋgìi, nì ŋgèdà i he᷆s bìjɛk, à yonos miŋɛm minân nì bìjɛk nì màhàk. 18 Tɔ̀ lakìì ɓa pɔ̄t hālà, i ɓā ǹlɛ̀dɛk i sòŋà màmùt lɛ ma sèmel ɓaŋ ɓɔ̄ bìsɛ̀sɛmà.
	19 Ndi Lòk Yudà i lǒl Àntìokìà nì Ìkonìùm i ǒt ɓǎŋ màmùt, ɓa om Paul ŋgɔ̀k, ɓa ot nyɛ mbūs ŋ̀kɔ̀ŋ, ɓa hɔŋlàk lɛ à ŋ̀wɔ. 20 Ndi ɓànigîl ɓa kēŋa ɓǎŋ nyɛ̄, à tɛlɛ̂p, à jop ŋkɔ̀ŋ; kɛl ì yɛ ɓǎŋ, ɓɔnà Barnābà ɓa kɛ Dɛ̄rbè. 21 Ɓa mǎl ɓǎŋ āŋal Miŋaŋ Mìnlam mu ŋkɔ̀ŋ û, ɓa yilha ŋgàndàk ɓòt ɓànigîl, nì ɓɔ ɓa temb Līstrà nì Ìkonìùm nì Àntìokìà, 22 ɓa lêdhàk mìŋɛm mi ɓanigîl, ɓa ɓehgɛ̀ ɓɔ lɛ ɓa teŋɓɛ nì hemlɛ̀, nì lɛ dì ǹlama loō i kède ŋgàndàk ndùdù ndi tɔ̀ dì njòp i ànɛ̀
	Nyambɛ̂. 23 Ɓa mǎl ɓǎŋ tēbel ɓɔ mìmaŋ mi ntoŋ i kède hī
	ntoŋ, ɓa sɔɔhɛ̀ kì nì soga jɛ̄, ɓa edɛ ɓɔ nì Ŋwɛ̀t, nu ɓā ɓā
	hemlɛ̀.
24 Nì ɓɔ ɓa tagɓɛnɛ Pìsidìà, ɓa pam Pàmfilìà. 25 Ɓa mǎl ɓǎŋ āŋal ɓaŋgā i Pɛ̄rgè, ɓa sos Itālìà; ha nyɛ̄n ɓa nyɔ̄dnɛ; 26 ɓa cak Antìokìà, hɔ̀ma ɓa ēdɛ ɓɔ̄ nì kàrîs Nyambɛ īnyùu ǹsɔn ɓa mǎl ɓɔ̀ŋ.
27 Ɓa pām ɓǎŋ, ɓa kɔt ntoŋ, ɓa aŋal mâm mɔmasonā Nyāmbɛ à biɓɔ̀ŋ lôŋnì ɓɔ, nì lɛ à biyìblɛnɛ bilɔ̀ŋ bìpɛ ŋwɛ̀mɛl u hemlɛ̀. 28 Ni ɓɔ ɓa yen loòŋnì ɓànigîl jògà li ntɛl.


Mìnsɔn mi Ɓaomâ
15
	
1 Nì ɓòt ɓàhɔgi ɓa lol Yùdeà, ɓa niiga logtatà, ɓa kal lɛ, Iɓālɛ̄ nì ŋ̀kwɛba ɓe kǐŋgèdà lɛm Mosè, nì tà ɓe lɛ nì tɔhlànà. 2 Ŋgèdà ɓɔ nì Paul nì Bàrnabà ɓa ɓā ɓa gweè pèènà nì ǹdaŋ, lògtatà i melēs lɛ Paul nì Bàrnabà, nì ɓòt ɓap ɓàhɔgi, ɓa nlama ɓɛt Yèrusàlɛ̀m yak ɓàoma nì mìmaŋ mi ntoŋ inyùu hɔ̄p uù. 3 Nì ǹtoŋ u ega ɓɔ, ɓa tagɓɛnɛ Fènikìà nì Sàmarìà, ɓa aŋlàk hyɛ̀lɓa i bilɔ̀ŋ bìpɛ; nì ɓɔ ɓa konha loògtatà yɔsonā màsee màkɛŋi. 4 Ɓa pām ɓǎŋ Yèrusàlɛ̀m, ɓa yoŋā ni ǹtoŋ nì ɓàoma nì mìmaŋ mi ntoŋ, nì ɓɔ ɓa aŋal mâm mɔmasonā Nyāmbɛ à biɓɔ̀ŋ
lôŋnì ɓɔ. 5 Ndi ɓòt ɓàhɔgi ɓa ntoŋ Farīsày ɓa ɓā hemlɛ̀, ɓa kal lɛ, Ɓa nlama kwɛɛ̄ ɓɔ nì ɓehɛ ɓɔ̄ lɛ ɓa teeda mbēn Mōsè. 6 Nì ɓàoma nì mìmaŋ mi ntoŋ ɓa kɔdɓa i ɓèŋgɛ̀ hɔp û. 7 Pèènà kɛŋi i kwɔ̀ɔ ɓǎŋ, Petrò à tɛlɛ̂p, à kal ɓɔ lɛ, À lôgtatà, nì ńyī lɛ ìɓòdòl ɓɛ̀ɛ̀hɛɛ Nyambɛ à bitɛ̄p i kède
	na᷆n lɛ nì nyɔ̀ wɛ̂m bìlɔ̀ŋ bìpɛ bi nɔk ɓàŋga i Miŋaŋ
	Mìnlam, bi hemlɛ. a 8 Nyambɛ nū à ńyī miŋɛm, à biɓògol ɓɔ mbògi, lakìi à bitī ɓɔ Mbūu M̀pubi kìkìi ɓěs; 9 à biɓāgal ɓe ɓes nì ɓɔ, à bipūbus miŋɛm ŋwap nì hemlɛ̀. 10 Jɔn nì nnɔ̀ɔ̀dɛnɛ ni ki Nyambɛ̂, i hā kɔ̀p nsɔn i jɔ̀ɔ̀ li ɓanigîl, i ī
	ye lɛ tɔ̀ ɓàtàta ɓēs tɔ̀ ɓěs dì bilà ɓe ɓɛgɛ̀ɛ̀? 11 Ndi dì nhēmlɛ
	lɛ dì gatɔ̄hnɛ mu kàrîs Ŋwɛ̀t lɛ Yesù Krřstò, ǹlèlèm kìkìi ɓɔ̄.
	12 Ndi lìmùt jɔlisonā li mɔm ŋwɛɛ̄; ɓa kahal ɛ̄mblɛ
	Barnābà ɓɔnà Paul, kìì ɓa ɓā aŋaàl inyùu bìyìmbnɛ nì màm ma helha Nyāmbɛ à biɓɔ̀ŋ lôŋnì ɓɔ i kède bìlɔ̀ŋ bìpɛ.
	13 Ɓa mɔ̄m ɓǎŋ ŋwɛ̀ɛ, Yàkobò à kal lɛ, 14 À lôgtatà, ɛmblana mɛ̀: Simòn à m̀mal aŋal lɛlaa Nyāmbɛ à ɓǒk yūuga bilɔ̀ŋ
	bìpɛ lɛ à pemes ɓòt i kède yap inyùu jòy jee. 15 Jàm lini li ŋkɔ̀la ni bìɓàŋga bi ɓapodôl, kìì i ye ǹtǐlɓàgà lɛ, 16 I mbūs màm mana ma gatěmb, mɛ̀ gakòndɛ ɔŋ lap i Davìd i ī ye ɓàkwɔ̀ga; mɛ kondɛ̄ ɔ̄ŋ ɓahɔ̀ma ɓee ɓa ɓūga, mɛ tee kì yɔ; 17 lɛ ndi mìǹyeglà mi ɓôt mi yeŋ Ŋwɛ̌t, nì bìlɔ̀ŋ bìpɛ
	gwɔbisonā, bi jòy jɛ̂m li bisèblana i kède yâp. 18 Mìnsɔn mi Nyambɛ ŋwɔ̄minsonā mi ńyīna ni nyɛ̄ ìlɔ̀ biɓòdlɛ bi ŋkɔ̀ŋ hisi.
	19 Inyǔhālā nyɛ̄n kīŋ yɛɛ̀m ì yè lɛ, dì tèèŋga ɓaŋ ɓòt ɓa bilɔ̀ŋ bìpɛ, ɓa ɓā nhyɛ̀lɓa i pɛ̀s Nyambɛ̂, 20 ndi di tilna ndīgi ɓɔ̄ lɛ ɓa ceēl màm ma nyɛgā ma bisat, nì ndèŋg, nì yɔ̀m i ye ǹnidîk, nì màcèl. 21 Inyǔlɛ̄ ìɓòdòl cày di kobā, Mosè à gwèe ɓòt ɓa ŋāŋal nyɛ hi ŋkɔ̀ŋ, lakìì ɓa ŋāŋ nyɛ
	mandāp ma mitìn hi ŋgwa nɔ᷆y.
	Ndìmbhɛ̀ ɓɔ̀ma
	22 Ndi i bilēmel ɓaoma nì mìmaŋ mi ntoŋ, nì ǹtoŋ
	wɔnsonā, i tɛ̄p ɓòt i kède yap nì i ɔ̄m ɓɔ̄ Àntìokìà, ɓɔ nì Paul nì Bàrnabà; mòy map lɛ, Yudà, jòy jee ki lɛ̄ Bàrsabà, nì Silàs, mbìŋ ɓôt i kède lògtatà. 23 Ɓa ɔm kaàt nì ɓɔ lɛ, Ɓès ɓaoma nì mìmaŋ mi ntoŋ nì lògtatà, inyùu lògtatā ī ī ye bìlɔ̀ŋ bìpɛ, i Àntìokìà nì Sirìà nì Kìlikìà, dì ǹyegā ɓee.
	24 Lakìi dì binɔ̄k lɛ ɓòt ɓàhɔgi ɓa binyɔ̄di i ɓěhnī, ɓa kahal tèèŋga ɓee nì bìɓàŋga, ɓa ńyùmus miŋɛm minân, ɓa kalàk lɛ nì ǹlama ɓa ŋkwɛ̌bàgà nì teedà mben, ŋgèdà ɓěs dì bitī ɓe ɓɔ ŋgìm lìtìŋ halà, 25 wɛ̀ɛ dì m̀mal kwɔ kīŋ yadā, i nnɛnɛ ɓes lɔ̄ŋgɛ lɛ̄ di ɔm mìntɛbɛ̂k mi ɓôt i ɓěnī lòŋnì ɓagwēha ɓēs Bàrnabà nì Paul, 26 ɓòt ɓa ye lɛ̄ ɓa bitī nɔɔ̀m yap inyùu jòy li Ŋwɛt wes Yesù Krǐstò. 27 Jɔn dì ŋ̀omol Yudà ɓɔ Sīlàs, yàk ɓɔmɛ̀dɛ ɓa ga-āŋlɛ ɓee mìŋkùgà mi mâm lòŋnì nyɔ̀. 28 Inyǔlɛ̄ i nlemel Mbuu M̀pubi nì ɓès lɛ
	dì ɓèèga ɓaŋ ɓèè mbɛgɛ̀ɛ̀ ìlɔ̀ɔ̀ mana màm ma kolī: 29 lɛ ni cel bìsɛ̀sɛmà ɓa nsèmel bisat, nì màcèl, nì mìnidîk mi gwɔm, nì ndèŋg; iɓālɛ̄ nì ǹtat ɓeeɓɔmɛ̀dɛ inyùu màm mana, i gaɓā lɔŋgɛ nì ɓèe. Nì yènàk lɔŋgɛ̂. 30 Ɓa cōla ɓǎŋ ɓɔ̄, nì ɓɔ ɓa sos Àntìokìà; nì ɓɔ ɓa kɔ̌t ɓǎŋ
lìmùt, ɓa ti kaàt; 31 kìì ɓa ŋaŋ yɔ̂, ɓa kɔn masee inyùu lèdhànàŋɛm yee. 32 Yudà nì Silàs, lakìi yàk ɓɔ ɓa ɓā
ɓàpodôl, ɓa ɓehɛ logtatā nì ŋgàndàk bìɓàŋga, ɓa ledēs ɓɔ nyùu. 33 Ɓa yěn ɓǎŋ jògà li ntɛl nyɔ̀ɔ̂, lògtatā ī ŋwaās ɓɔ nì ǹsàŋ i tèmb yak ɓɛ̀t ɓa biɔ̄m ɓɔ. 34 [Ndi Silàs à tɛhɛ
lɔŋgɛ ī yèn nyɔ̀ɔ̂]. 35 Ndi Paul ɓɔnà Bârnabà ɓa ɓā ɓa yiī
Àntìokìà, ɓa niigàgà, ɓa aŋlàk ɓàŋga i Ŋwɛt, ɓɔ nì ŋgàndàk ɓapɛ kî.
36 Dìlɔ dìhɔgi di tāgɓɛ ɓǎŋ, Paul à kal Barnābà lɛ, Ɓǒk ɓès di tembēk ī yūugà lògtatā hī ŋkɔ̀ŋ, hɛ̌t dì biāŋal
ɓaŋgā i Ŋwɛt, di tɛhɛ kìkìì ɓa yiī. 37 Bàrnabà à ɓa sombòl lɛ ɓa kɛnā kì Yòhanɛ̀s, nu à ɓa sêblà lɛ Markò. 38 Ndi Paul à bitɛ̄hɛ ɓe lɔŋgɛ lɛ̄ ɓa kɛnā nū à biyēk ɓɔ Pàmfilìà, à kɛ
hā ɓe loòŋnì ɓɔ nsɔ̄n. 39 Ǹdaŋ u ɓa jogà lɛtɛ̀ɛ̀ ɓa ɓaglà, nì Bàrnabà à yɔŋ Markò, à yâp, à cak i Kīprò. 40 Ndi Paul à tɛp Silàs, à kɛ̂, lògtatā ī ma māāl edɛ nyɛ nì kàrîs ì Ŋwɛ̌t.
41 À tagɓɛnɛ Sīrìà nì Kìlikìà, à lèdhàk mìntoŋ.


Mìnsɔn mi Ɓaomâ	
16

1 Nì nyɛ à pam ki Dɛ̄rbè nì Listrà; ndi nǔnkì, ǹnigîl wàda à ɓa hà, jòy jee lɛ Tìmòteò, mǎn ŋgɔ̀nd Lòk Yudà nu à ɓa ǹhemlɛ̀; 2 ndi ìsaŋ à ɓa mǎn Grǐkìà. À ɓa à gwèe jǒy lìlam i kède lògtatā ī ɓā Līstrà nì Ikōnìùm. 3 Nyɛn Paul à sòmbol kɛ̀nà; à yɔŋ nyɛ, à kwɛɛ̄ nyɛ, inyùu Lòk Yudà i ɓā mū māmbɔ̄k maà; inyǔlɛ̄ ɓɔɓasonā ɓa ɓā yi lɛ̄ ìsaŋ à ɓa mǎn Grǐkìà. 4 Ɓa ɓā tagɓɛ̀ ɓǎŋ mīŋkɔ̀ŋ, ɓa ti ɓɔ màtìŋ lɛ ɓa teeda, ma ɓàoma nì mìmaŋ mi ntoŋ ɓa ɓā Yèrusàlɛ̀m ɓa těŋ. 5 Halā nyɛ̄n mìntoŋ mi bikòs ŋgûy i kède hēmlɛ̀, ŋ̀aŋga wap u ɓā ɓɛt hī kɛl.6 Nì ɓɔ ɓa tagɓɛnɛ mbɔ̄k Frǐgìà nì Gàlatìà, Mbuu M̀pubi à ma sōŋā ɓɔ i āŋaàl ɓàŋga i Āsìà. 7 Ɓa pām ɓǎŋ ɓɛ̀bɛ̀ɛ̀ nì Misìà ɓa nɔdɛ kɛ Bìtinìà, ndi Mbuu Yesù à kèmhɛ ɓē ɓɔ; 8 ɓa tāgɓɛ ɓǎŋ Mīsìà, ɓa sos Trǒàs. 9 Nì Paul à tɛhɛ yiindà jùu; mùt Màkèdonìà à tee, à sɔɔhɛ̀gɛ̀ nyɛ, à kàlàk lɛ, Lɔ̀ɔ nyɔ̀nɔ i Màkèdonìà, u hola ɓěs. 10 Kìi à ǹtɛhɛ yiindà, kunda yada dì yeŋ njɛl i kɛ̀ i Màkèdonìà, dì kal lɛ
Nyambɛ à nsèbel ɓes i āŋlɛ̀ ɓɔ Mìŋaŋ Mìnlam.
	11 Jɔn dì nyɔdi Trǒàs, dì kɛ sēp, dì cak Sàmòtrǎkè, kɛl ì ɓa nɔ̂ŋ hâ, Nèàpolī; 12 ì nyɔdi hà dì pam Fìlipì, ŋ̀kɔ̀ŋ bisu u pɛ̂s mbɔk Makèdonìà, i sī ànɛ̀ Romà; dì biyèn dilɔ
	dìhɔgi mu ŋkɔ̀ŋ û. 13 Ndi ŋgwà nɔ̂y nyɛn dì kɛ̀ɛ nyɔ̀ɔ mbūs ŋwɛ̀mɛl ŋkɔ̀ŋ, ŋgwāŋ lep, hɛ̌t dì ɓana lɛ̄m i ɓòŋòl màsɔɔhɛ̀; nì ɓěs dì yen hisī, dì kahal kwèles ɓodàa, ɓa ɓā
	ɓa kodī hà. 14 Mùdàà wadā jòy jee lɛ Lidìà, nu à ɓa nuŋùl ɓàwɛdɛwɛ̀dɛ̀, à lǒl ŋkɔ̀ŋ Tiàtirà, à ɓa siŋgɛ̀ Nyambɛ ŋɛ̄m, à ɛmblɛ ɓes, nyɛn Ŋwɛ̌t à yìbil ŋ̀ɛm lɛ a tibil nɔ̄k màm Paul à ɓa pɔt. 15 À sòblana ɓǎŋ, nyɛ nì ndap yeè, à sɔɔhɛ
	ɓes, à kal lɛ, Iɓālɛ̄ nì ntɛ̄hɛ lɛ mɛ̀ nhēmlɛ Ŋwɛt, jòba ndāp yɛɛ̀m ni yen mù. Nì nyɛ à ǹnyegha ɓes nyùu.
	Paul ɓɔ Sīlàs ɓa ye ndāp mɔ̀k i Fìlipì
	16 Ndi i lēŋa lɛ̄, dì ɓa kɛ ɓǎŋ hɔ̀ma màsɔɔhɛ̀, hìŋgɔ̀ndà hyada hi ɓɔmā ɓes, hi hī ɓa hi gweē mbuu bindèê, hi lɔ̂ngà ɓɛ̀t ɓee ŋgàndàk ŋ̀kùs inyùu bìnděē gwee. 17 Hi ɔdɔp ɓes nì Paul mbūs, hi lɔndɔ̂k, hi kalàk lɛ, Ɓòt ɓana ɓa ye mìŋkɔ̀l mi Nyambɛ nū ŋgìŋgiì, ɓɔn ɓa ŋāŋlɛ ɓee njɛ̌l tɔ̄hiì.
	18 Hi ɓā ɓɔɔ̀ŋ halā ŋgàndàk dilɔ. Ndi Paul à unup kîyaga, à hyɛ̂lɓà, à kal mbuu u lɛ̄, Mɛ̀ ŋkèlel wɛ ī jòy li Yesù Krǐstò lɛ u nyɔdi nyɛ̄nī. Nì wɔ u nyɔdi nlèlèm ŋgɛŋ û.
	19 Ɓɛ̀t ɓee ɓa tɛ̄hɛ ɓǎŋ lɛ̄ ɓɔdŋɛm yap inyùu ŋ̀kùs i mmâl, ɓa gwɛl Paul ɓɔ Sīlàs, ɓa ot ɓɔ nyɔ̀ɔ ɓòm bisū bi ɓa-ànɛ̀; 20 ɓa lɔ̀na ɓǎŋ ɓɔ̄ yak ɓɛ̀t mbɔk, ɓa kal lɛ, ɓòt ɓana ɓa ye Lòk Yudà, ɓa mpùŋgul ɓes ŋ̀kɔ̀ŋ, 21 ɓa nnīiga ki bìlɛm bi ye lɛ di tà ɓe lɛ dì yɔ̂ŋ, tɔ̀ ɓɔ̀ŋ, ɓès ɓa dì yè ɓòt ɓa Romà.
	22 Nì lìmùt li tɛlɛp ŋgɛ̂m yàda i kɔ̀lɓà ɓɔ; ɓɛ̀t mbɔk ɓa kal lɛ ɓa hund ɓɔ̄ mbɔ̄t, ɓa ɓep ɓɔ̄ dìsòo. 23 Ɓa mǎl ɓǎŋ kōp ɓɔ dìsòo, ɓa lɛŋ ɓɔ mɔ̀k, ɓa ɓehɛ ntat ndāp mɔ̀k lɛ a tibil
yāga tat ɓɔ. 24 À kǒs ɓǎŋ ndòŋ maɓehna ini, à lɛŋ ɓɔ i kède ndāp mɔ̀k, à tomōl ɓɔ dìkeŋ makòò. 25 Ɓɛ̀bɛ̀ɛ̀ nì ŋ̀ɛm u, Paul ɓɔ Sīlàs ɓa ɓā sɔɔhɛ̀, ɓa tublàk Nyambɛ cèmbi di biɓegês, ɓòt ɓa mɔ̂k ɓa ɛmblɛ̀gɛ̀ ɓɔ. 26 Kunda yada hìsi hi kahal nyɛ̀ŋg, kàyèlɛ dìkùù di ndap mɔ̀k di kahal pōghà; bitēebīloŋi màkòga mɔmasonā ma yiìblà; 27 ŋgàdà ì hi mût ì hɔ̂hlà. Ǹtat ndāp mɔ̀k à tòdɛ ɓǎŋ hīlɔ̄, à tɛhɛ lɛ
	màkòga ma ndap mɔ̀k ma nehi, à sɔdɔl pansɔ̀ŋ yèe, à ɓa à ǹhɛɛ nɔl nyɛmɛ̀dɛ, inyǔlɛ̄ à ɓa hɔŋɔ̂l lɛ ɓòt ɓa mɔ̂k ɓa mmal sɔ. 28 Ndi Paul à lɔnd ni kīŋ kɛ̄ŋi, à kal lɛ, Ù ɓɔ̀ŋ ɓaŋ
	wɛ̀mɛ̀dɛ ɓeba, inyǔlɛ̄ ɓèhɓɔɓasonā dì yè hana. 29 Ǹtat ndāp mɔ̀k à yet mapubi, à lɛmā kède, à sɛ̀hlàgà nì wɔ̀ŋi, à kwɔ hīsī bisū bi Paul ɓɔ Sīlàs, 30 à pamna ɓɔ i tān, à kal lɛ, 31 À ɓɛt, mɛ ɓɔŋ lāa ndi mɛ tɔhlana? Nì ɓɔ ɓa kal lɛ, Hemlɛ Ŋwɛ̀t lɛ Yesù Krřstò, ndi ù gatɔ̄hlana, wɛ̀ nì ndap yɔ̂ŋ. 32 Nì ɓɔ ɓa aŋlɛ nyɛ ɓàŋga i Ŋwɛt nì ɓɔɓasonā ɓa ɓā ndāp yeè. 33 Nì nyɛ à yɔŋ ɓɔ nlèlèm ŋgɛŋ ū uù, à sɔ ɓɔ̄ mìŋkòndgà; kunda yada à soblana nyɛ nì ndap yeē yɔ̀sonā. 34 À ɓɛdna ɓɔ ndāp yeē, à ti ɓɔ bìjɛk, à kɔn masee kîyaga nì ndap yeē yɔ̀sonā, inyǔlɛ̄ à ǹhemlɛ Nyambɛ̂.
35 Kɛl ì yɛ ɓǎŋ ɓɛ̀t mbɔk ɓa ɔm ɓaɓòŋòl i kàl lɛ, Ŋwǎs ɓòt ɓâ, ɓa kɛnɛ̄k. 36 Nì ǹtat ndāp mɔ̀k à kal Paul bìɓàŋga bini lɛ, Ɓɛ̀t mbɔk ɓa ŋɔm lɛ mɛ ŋŋwas ɓèe, ni kɛnɛ̄k; jɔn pāma nī, kɛ̀nga nì ǹsàŋ. 37 Ndi Paul à kal ɓɔ lɛ, Ɓa biɓībil ɓes mɓàmba, ŋgì ŋ̀keês, ɓès ɓa dì yè ɓòt ɓa Romà, ɓa ha ki ɓès i mɔ̀k; ndi hanânɔ ɓa pemes ɓes ndìdì? Ɓààloŋɛ; ɓɔmɛ̀dɛ ɓa lɔɔ̄, ɓa pemes ɓěs. 38 Ɓàɓòŋòl ɓa kal ɓɛt mbɔk biɓàŋga bini; nì ɓɔ ɓa kɔn wɔŋi ŋgèdà ɓa nɔ̄k lɛ̄ ɓa ye ɓòt ɓa Romà; 39 nì ɓɔ ɓa lɔ̂, ɓa sɔɔhɛ ɓɔ, ɓa pemes ɓɔ, ɓa ɓat ɓɔ lɛ ɓa nyɔdi mū ŋkɔ̀ŋ. 40 Nì ɓɔ ɓa pam mɔ̀k, ɓa jop ndāp Līdìà; ɓa mǎl ɓǎŋ tɛ̄hɛ loògtatà, ɓa hogɓaha ɓɔ, nì

Mìnsɔn mi Ɓaomâ
17

1 Nì ɓɔ ɓa tagɓɛnɛ Amfìpolì nì Apòlonìà, ɓa pam Tèsàlonīkà, hɔ̀ma ndāp mītìn ì Lòk Yudà ì ɓanɛ. 2 Nì Paul à jop mu kìi mɛ̀yà yee, màŋgwà ma nɔ̂y maâ à kwɛ̀lɛ̀k nì ɓɔ mu Mātìlà, à tɔ̀ŋlàk, 3 à ebgà ɓɔ lɛ Krǐstò à ɓe lama sɔ̄n njɔnɔk nì tùgɛ̀ kì i kède ɓàwɔga. À kàlàk lɛ, Yesù nu mɛ̀ ŋāŋaàl nyɛn à yè Krǐstò. 4 Ndi ɓòt ɓàhɔgi mû ɓa ùda, ɓa adɓa ni Paul ɓɔ Sīlàs, yàk nì lìmùt lìkɛŋi li Grikìà li lī
nsìŋgɛ Nyambɛ ŋɛ̄m, nì jògà li ɓodàà ɓa lipem. 5 Ndi Lòk Yudà i ŋgitɔ̄bhemlɛ̀, ǹyɔnɔ̂k nì njòŋ i yɔŋ ɓoòt ɓàɓɛ ɓàhɔgi mu mīntìŋgìl mi ɓôt, ɓa kɔt ɓoòt, ɓa nyàŋgal ɓǎŋ
lìmùt, ɓa puŋgūl ŋkɔ̀ŋ; ɓa kumā ndap Yāsòn, ɓa yeŋ lɛ ɓa lɔnā Paul nì Silàs i tì ɓôt. 6 Kìì ɓa ntɛhɛ ɓe ɓɔ, ɓa ot Yasòn nì lògtatā ìhɔgi bisū bi ɓa-ànɛ̀ ɓa ŋkɔ̀ŋ, ɓa lɔnd lɛ, Ɓòt ɓana ɓa mal puŋgūl ŋkɔ̀ŋ hisi ɓa nlɔ kī hāna; 7 ɓɔn Yāsòn à ǹyîs; ɓana ɓɔɓasonā ɓa mɓɔ̀ŋ mâm ma ŋkɔ̀lɓa matèŋ ma Kaysà, ɓa kalàk lɛ kiŋɛ ìpɛ ì yè, lɛ Yesù. 8 Lìmùt li ɓa-ànɛ̀ ɓa ŋkɔ̀ŋ ɓa nɔ̄k ɓǎŋ màm mana, ma nyiŋgīs ɓɔ.
9 Ɓa mǎl ɓǎŋ yɔ̀ŋ biɓɛ̀p yak Yāsòn nì ɓa ɓāpɛ, ɓa ŋwas ɓɔ.
10 Nì kunda yada lògtatā ī ɔm Paul ɓɔnà Silàs jùù i Bèreà; ɓa pām ɓǎŋ nyɔ̀ɔ̂ ɓa jop i ndāp mītìn ì Lòk Yudà. 11 Ndi ɓana ɓa ɓā lɔ̄ŋgɛɛ̀ ìlɔ̀ɔ̀ ɓa Tesàlonīkà, inyǔlɛ̄ ɓa lɛ̄ɛgɛ ɓàŋga lòŋnì màhɔŋɔ̂l màlam, ɓa tɔ̂ŋlàk Màtìlà hi kɛl tɔ̀ɔ màm ma mā ye hālà. 12 Jɔn ŋgàndàk i kède yap ì hemlɛnɛ; halā kì nì ɓòdàà ɓa Grikìà ɓa lipem nì jògà li ɓôlom. 13 Ndi Lòk Yudà i Tesàlonīkà ɓa yī ɓǎŋ lɛ̄ Paul à ŋāŋal ki ɓàŋga
14 Hanyɛ̄n lògtatā ī hɔ̄ɔ ɔ̄m Paul lɛ a kɛɛ̄ nyɔ̀ɔ pɛ̀s tuyɛ̂; Silàs ɓɔ Tìmòteò ɓa yeglɛ nyɔɔ̀. 15 Ɓɛ̀t ɓa kɛ̀ɛ yēga Paul, ɓa pamna nyɛ Ate᷆n; nì ɓɔ ɓa têmb, ɓa ma kōōs ndaàk inyùu Sīlàs nì Tìmòteò lɛ ɓa hɔɔ nɔ̀ŋ nyɛ.
16 Ŋgèdà Paul à ɓa ɓɛ̂m ɓɔ Ate᷆n, mbuu wee u unup i kède yeē lakìi à tɛhɛ ŋ̀kɔ̀ŋ u ma yɔ̄n ni bìsat. 17 Nì nyɛ à kahal kwɛ̀l i ndāp mītìn, nyɛ nì Lòk Yudà, nì ɓòt ɓa nsìŋgɛ
Nyambɛ ŋɛ̄m, nì ɓa à biɓɔ̀ma biɓòm hi kɛl. 18 Ɓàyimàm ɓàhɔgi mu ŋgǎm Èpikùr nì ŋgǎm Stòîk ɓa ɓɔmna ni nyɛ̄, ɓa kal lɛ, mùt bìpɔpɔdà nunu à nsòmbol kal kii? Ɓapɛ ɓɔ, à mpònà wɛ̌ŋgɔ̀ŋlɛ à ŋāŋal inyùu ɓàkèn ɓa ɓanyambɛ̂; inyǔlɛ̄ à biāŋal Yesù nì lìtùgɛ̀. 19 Nì ɓɔ ɓa yɔŋ nyɛ, ɓa kɛnā nyɛ Aèròpagò, ɓa ɓat lɛ, Ɓàa dì yè lɛ dì yi maeba ma yɔndɔ mana ù nnīigà? 20 Inyǔlɛ̄ ù nlɔ̀na ɓakèn ɓa mâm ɓàhɔgi maō mes; jɔn dì nsòmblɛnɛ yi kìkìì ɓa yê. 21 Ɓòt ɓa Atên ɓɔɓasonā nì ɓàkèn ɓa ńyèn nyɔɔ̀ ɓa ɓā nlòos ŋgedà yǎp ndigi īnyùu nɔ̄k nì pɔt jàm li yɔndɔ. 22 Nì Paul à tɛlɛp ŋɛ̄mkède Aèròpagò, à kal lɛ, Ɓèè ɓôt ɓa Ate᷆n, i kède màm mɔmasonā mɛ̀ ntɛ̄hɛ lɛ nì yè ɓòt ɓa ŋgandàk bìhemlɛ̀. 23 Inyǔlɛ̄ kìi mɛ̀ ǹhyumul munu, mɛ̀ ǹtɛhɛ gwɔm nì mɓēgeès, mɛ̀ bikɔ̄ba ki jùù jada ǹtǐlɓàgà lɛ, INYÙU
NYĀMBƐ NŪ ƁĀ ŃYĪ ƁĒE. Jɔn mɛ̀ ŋkèlel ɓee nu nì mɓēgeès ndi nì ńyī ɓe nyɛ. 24 Nyambɛ nū à hɛ̌k ŋ̀kɔ̀ŋ hisi nì gwɔ̀m gwɔbisonā bi ye mù, nyɛn lākìi à yè Ŋwɛ̀t ŋgiì nì hìsi, à ńyèn ɓe tēmpɛ̀l ì ŋ̀oŋa ni mɔ̀ɔ; 25 mɔ̀ɔ̀ ma ɓôt ma mɓòŋol ɓe ki tɔ̀ nyɛ, wɛ̌ŋgɔ̀ŋlɛ à ńyɛ̄p ni jàm, inyǔlɛ̄
nyɛmɛ̀dɛ à ntī ɓɔɓasonā nìŋ, nì ǹhebek, nì gwɔ̀m gwɔbisonā. 26 Inyùu mùt wàda nyɛn à ɓɔ̌ŋ lɛ̄ hi lɔɔ̀ŋ ɓôt i lôl, lɛ ɓa yen mu ŋkɔ̀ŋ hisi wɔnsonā, à tee ŋgèdà, à sek miŋwaa ŋwap mi mbɔk; 27 lɛ ɓa yeŋ Nyāmbɛɛ̀, lɛ tɔ̀ɔ̀ ɓa ye lɛ̄ ɓa ɓoblɛ nyɛ, ndi ɓa lebā nyɛ̄, tɔ̀ lakìi à tà ɓe nɔnɔk ni tɔ̀ hi wadā weès. 28 Inyǔlɛ̄ inyùu yeē nyɛn dì nnìŋìl, dì nhyūmuùl, dì yènɛ̀ kì; kìkìi ɓàtìlà cèmbi ɓanân ɓàhɔgi ɓa ŋkàl lɛ, Dì yè lìɓɔ̀dɔ̀k jee. 29 Halā nī kìi dì yè lìɓɔ̀dɔ̀k li Nyambɛ̂, dì ǹlama ɓe hɔŋɔl lɛ Nyambɛ à mpòna gôl, tɔ̀ silɓà, tɔ̀ ŋgɔ̀k, gwɔ̀m bi ŋùŋghana ni lìkɛŋgɛ nì pèk mùt.
30 Ŋgèdà ɓòt ɓa ɓā yi ɓēe, Nyambɛ à kěp ɓē jis nyɔ̀ɔ̂, ndi hanânɔ à ŋkàl ɓôt ɓɔɓasonā mbɔk yɔ̀so lɛ̄ ɓa hyɛl mìŋɛm; 31 inyǔlɛ̄ à tee kɛ̄l yadā ì yè lɛ à gapēmhɛnɛ ŋkɔ̀ŋ hisi mbàgi ì tee sēp, inyùu mùt nu à tee; inyùù yeē nyɛn à bitīnɛ ɓoòt ɓɔɓasonā ɓàŋga yìmbnɛ mu tùgùl à bitùgul nyɛ i kède ɓàwɔga. 32 Ɓa nɔ̄k ɓǎŋ īnyùu lìtùgɛ̀ li ɓawɔ̄ga, ɓàhɔgi ɓa kahal njòhà; ndi ɓapɛ ɓa kal lɛ, Dì gakòndɛ ɛmblɛ wɛ īnyùu jàm lini ŋgèdà ìpɛ. 33 Halā nyɛ̄n Paul à binyɔ̄di i kède yâp. 34 Ndi ɓòt ɓàhɔgi ɓa àdɓa nì nyɛ, ɓa hemlɛ̀; i kède yap nyɛn Dìònisìò, mùt Àèròpagò à ɓanɛ, nì mùdàà wadā lɛ Dàmàrîs, nì ɓòt ɓàpɛ kî.

Mìnsɔn mi Ɓaomâ
18

1 I mbūs màm mana, à ǹnyɔdi Ate᷆n, à kɛ Kɔ̀rintò. 2 À kɔba man Lòk Yudà wàda, jòy jee lɛ Àkuilà, mùt Pontò, à tǐp lòl Itālìà, ɓɔ ŋwàà weē Priìskilà, inyǔlɛ̄ Klàudìò à kǎl lɛ̄ Lòk Yudà yɔsonā i nyɔdi Rōmà. 3 Nì nyɛ à kɛ ɓɔ̄nī, inyǔlɛ̄ ɓa ɓā ɓa gweē ǹlèlèm nsɔn, à yen ɓɔ̄nī, ɓa kahal ɓɔ̀ŋ nsɔn, u ū ɓā ī kòŋòl màndap ma maɓàdò. 4 À eggà ndap mītìn hi ŋgwa nɔ᷆y, à òdòk Lòk Yudà nì ɓòt ɓa Grikìà. 5 Ndi ŋgèdà Silàs nì Tìmòteò ɓa lǒl Màkèdonìà, Paul, mbuu wee u tindgɛ̀ nyɛ i āŋaàl ɓàŋga, à ɓòglàk Lòk Yudà mbògi lɛ Yesù nyɛn à yè Krǐstò. 6 Ndi kìì ɓa pèènaga, ɓa kahal yàhal nyɛ, nì nyɛ à tuk mbɔt yee, à kal ɓɔ lɛ, Màcèl manân ma ɓa mīŋɔ̄ minaàn; mɛ̀ yè m̀pubi mû; ìɓòdòl hanânɔ mɛ̀ ŋ̀kɛ bīlɔ̀ŋ bìpɛ. 7 Nì nyɛ à ǹnyɔdi hâ, à jop ndāp mùt wàda jòy jee lɛ Titò Yustò, nu à ɓa siŋgɛ̀ Nyambɛ ŋɛ̄m, ndap yeē ì ɓa nòòŋga nì ndap mītìn. 8 Nì Krǐspò, ŋ̀ànɛ̀ ndap mītìn, à hemlɛ Ŋwɛt, nyɛ nì ndap yeē yɔ̀sonā; nì ŋgàndàk ɓòt ɓa Kɔrīntò ɓa nɔk, ɓa hemlɛ̀, ɓa sôblànà. 9 Nì Ŋwɛ̌t à kal Paul i yǐndà jùù lɛ, Ù kɔ̀n ɓaŋ wɔ̀ŋi, pɔdɔk ndīgiì, ù mɔm ɓaŋ ŋwɛ̀ɛ, inyǔlɛ̄ mɛ̀ yè lòŋnì wɛ̀. 10 Mùt nyɛkǐnyɛ̄ à gatīhba ɓe wɛ ī ɓɔ̀ŋ wɛ̀ ɓeba; inyǔlɛ̄ mɛ̀ gwèe ŋgàndàk ɓòt munu ŋkɔ̀ŋ unu. 11 À yěn mù ŋwìì wada nì soŋ isamàl, à niigàgà ɓàŋga Nyambɛ ī kède yâp.
12 Ndi ŋgèdà Galìò à ɓa ŋgɔ̄miìn Akāyà, Lòk Yudà ɓa adɓa ni ŋ̀ɛm wada i kɔ̀lɓà Paul, ɓa kɛnā nyɛ bisū bi yenɛ mbagī, ɓa kal lɛ̄, 13 Mùt nunu à ŋòt ɓôt i ɓēgeès Nyambɛ̂ ìkɔ̀lɓà mben. 14 Ndi ŋgèdà Paul à ɓa sombòl magal nyɔ̂, Galìò à kal Loòk Yudà lɛ, À Lôk Yudà, ɓalɛ i ɓāk inyùu jàm li tee ɓē sep, tɔ̀ ɓeba jâm, ki mɛ̀ ɓak lɛ mɛ̀ nogol ɓee; 15 ndi iɓālɛ̄ i yenɛ̀ inyùu pèènà i biɓàŋga bi moy ni mbēn na᷆n, ɓèŋgnana jàm li ɓèèɓɔmɛ̀dɛ; mɛ̀ ntɔ̄p ɓe mɛ ɓā ŋkeês màm mana. 16 Nì nyɛ à luhūl ɓɔ bisū bi yeēnɛ mbagī. 17 Nì ɓòt ɓa Gr�kìà ɓɔɓasonā ɓa gwɛɛ̄l Soòstenès, ŋ̀ànɛ̀ ndap mītìn, ɓa ɓibil nyɛ bisū bi yeēnɛ mbagī. Ndi Galìò à tɛhɛ ɓē halā kìi jàm.
18 I mbūs hālà Paul à yěn ɓǎŋ ŋgàndàk dìlɔ, à celēl loògtatà, à yap ɓɔnà Prîskilà nì Àkuilà, ɓa cak Sīrìà; ki à ma māāl hɔmb ŋɔ Kɛŋkrěà, inyǔlɛ̄ à kǔm sɔ̀ŋ. b 19 Nì ɓɔ ɓa pam Efēsò, à yek ɓɔ nyɔ̀ɔ̂, ndi nyɛmɛ̀dɛ à jop ndāp mītìn, à kahal kwɛ̀l ni Lòk Yudà. 20 Ndi ŋgèdà ɓa sɔ̄ɔhɛ nyɛ̄ lɛ a kondɛ̄ yěn ɓɔ̄nī, à ǹnɛɛbɛ ɓēe. 21 À celēl ɓɔ, à kal lɛ, Mɛ̀ gatèmb ki ɓěnī iɓālɛ̄ Nyambɛ à ŋ̀kêmhɛ̀, nì nyɛ à ǹnyɔdi Efēsò. 22 À cak ɓǎŋ Kàysàreà, à ɓɛt i yègà ǹtoŋ, ndi tɔ̀ à nsòs i Àntìokìà. 23 À yěn ɓǎŋ jògà li ŋgedà nyɔ̀ɔ̂, à ǹnyɔdî, à tagɓɛ māmbɔ̄k ma Galātìà nì Frǐgìà, mànɔ̀ŋ mànɔ̀ŋ, à lèdhàk ɓànigîl ɓɔɓasonā.
24 Mǎn Lòk Yudà wàda à pam Ēfēsò, jòy jee lɛ Àpolò, mùt Àlègsandrǐà, à ɓa nês hɔp; à ɓâk kì ŋgùy inyùu Màtìlà. 25 Mùt nunu à binīigana i njɛ̌l Ŋwɛ̌t; à lɔŋɔ̂k kì i mbūu, à aŋlàk, à niigàgà màm inyùu Yēsù kìkìì ma yê, tɔ̀ lakìi à ɓa yi ndīgi lìsòblɛ̀ li Yohānɛ̀s. 26 Nì nyɛ à kahal āŋal ni màkend i ndāp mītìn. Ndi ŋgèdà Prìskilà nì Àkuilà ɓa nɔ̄k nyɛ̄ à mpɔ̄t, ɓa yɔŋ nyɛ ɓɔ̄nī, ɓa tɔŋlɛnɛ nyɛ màm ma njɛl Nyāmbɛ kìkìì ma ye ìlɔ̀ɔ̀ hâ. 27 Kìi ŋgǒŋ ì ŋ̀gwɛl nyɛ i kɛ̀ Akāyà, lògtatā ī ledēs nyɛ nyùu, i tilna ɓanigiìl lɛ ɓa lɛɛgɛ nyɛ̄. Ŋgèdà à pam nyɔ̀ɔ̂, à hola ɓa ɓā hēmlɛ īnyùu kàrîs ŋgàndàk;
28 inyǔlɛ̄ à ɓèmbɛ yāga Loòk Yudà mɓàmba, à ebgà nì Màtìlà lɛ Yesù à yè Krǐstò.



Mìnsɔn mi Ɓaomâ
19

1 I lēŋa lɛ̄, ŋgèdà Àpolò à ɓanɛ Kɔ̀rintò, ki Paul à ma māāl tagɓɛ ŋgìi mbɔ̄k, à pam Efēsò, ha nyɛ̄n à kɔbna ɓànigîl ɓàhɔgi, à ɓat ɓɔ lɛ, 2 Ɓàa nì bikòs Mbuu M̀pubi 
ŋgèdà nì bihēmlɛ̀nɛ̀? Nì ɓɔ ɓa kal nyɛ lɛ, Dì binɔ̄k ɓe tɔ ǹnɔgɔ̂k lɛ Mbuu M̀pubi à yè. 3 Nì nyɛ à kal lɛ, Lîmbɛ lisòblɛ̀ ni nì bisòblànà? Ɓa t�mbhɛ lɛ, Lìsòblɛ̀ li Yohānɛ̀s.
4 Nì Paul à kal lɛ, Yòhanɛ̀s à ɓa sôblɛ̀ lìsòblɛ̀ li hyɛ̂lŋɛm, à kàlàk ɓòt lɛ ɓa hemlɛ nū à nnɔ̀ŋ nyɛ mbūs, halā à yè lɛ Yesù Krřstò. c 5 Ɓa nɔ̄k ɓǎŋ hālà, ɓa soblana i jòy li Ŋwɛt lɛ Yesù. 6 Kìi Paul à ŋ̀kehī mɔɔ i ŋgìì yap, Mbuu M̀pubi à lɔ ī ŋgìì yâp; ɓa kahal pɔ̄t dilemb dìpɛ, ɓa pɔdɔ̂k kì bìndèê. 7 Ɓɔɓasonā ɓa ɓā jàm kìi ɓɔ̀ jòm li ɓôt nì iɓaà. 8 Nì nyɛ à jop ndāp mītìn, à pɔdɔ̂k nì màkend caŋcaŋ soŋ iaâ, à ebgà, à òdòk ɓòt inyùu màm ma anɛ̀ Nyambɛ̂. 9 Ndi kìi ɓàhɔgi ɓa nay, ɓa tɔp ɓe nɔk, à ɓagal ɓanigîl, à kahal nīiga hi kɛl sǔglù i Tìranò. 10 À kɛ bīsū halà lɛtɛ̀ɛ̀ nì ŋwìì imaà, kàyèlɛ ɓɔɓasonā ɓa ɓā ɓa yiī Āsìà, Lòk Yudà nì ɓòt ɓa Grikìà, ɓa nɔk ɓaŋgā Ŋwɛt lɛ Yesù.
11 Nyambɛ à ɓa ɓoŋòl mìmpemba mi mâm nì mɔ̀ɔ̀ ma Paul, 12 kàyèlɛ ɓa ɓā kɛnà ɓàkɔ̀kɔ̂n gwɔ̀m gwee bi nyuu, kìi ɓɔ̀ bìwaŋsì nì tawèdì, màkɔ̀n map ma malàk, mìmbuu mìmɓɛ kî mi pamâk. 13 Ndi mìǹyèglè mi Lôk Yudà mìnhɔgi, ɓòt ɓa makàŋ, ɓa nɔdɛ sebēl joy li Ŋwɛt lɛ Yesù ŋgìi ɓa ɓā ɓā ɓa gweē mìmbuu mìmɓɛ, ɓa kalàk lɛ, Mɛ̀ ŋkèlel ɓee inyùu Yēsù nu Paul à ŋāŋaàl. 14 Ndi ɓa ɓā ɓā
ɓɔɔ̀ŋ halà, ɓa ɓā ɓɔ̌n ɓòòlom ɓasâmbɔk ɓa prisì kɛŋi ì Lòk Yudà lɛ Skevà. 15 Nì mbuu m̀ɓɛ u kal ɓɔ lɛ, Mɛ̀ ńyī Yesù, mɛ̀ yîk kì Paul; ndi ɓèe ɓɔ̀njɛɛ? 16 Nì mùt à ɓa à gwèe mbūu m̀ɓɛ à m̀badɓɛ ɓɔ, à yembēl ɓɔ, kàyèlɛ ɓa pam ŋgwee mu ndāp, ǹsɔ nì mbaaba. 17 Ndi jàm lini li yina ni ɓɔ̄ɓasonā ɓa ɓā ɓa yiī Ēfēsò, Lòk Yudà nì ɓòt ɓa cMƁ 19: 4 Màt 3: 11; Mar 1: 4, 7-8; Luk 3: 4, 16; Yòh 1: 26-27
	
Grikìà, ɓɔɓasonā ɓa kɔn wɔŋi, jòy li Ŋwɛt lɛ Yesù kì li kɛ ŋga᷆n. 18 Ŋgàndàk kì i kède ɓā ɓā hemlɛ ì lɔ̂, ì pahâl, ì kal maàm ɓa ɓā ɓɔɔ̀ŋ. 19 Nì jògà i kède ɓàɓɔ̀ŋ màkàŋ ɓa lɔnā
bikààt gwap, ɓa ligis gwɔ bisū bi ɓoòt ɓɔɓasonā, nì ɓɔ ɓa toma ndambà yǎp, ì pam mom matân ma dikoo di bipɛ̀s bi silɓà. 20 Halā nyɛ̄n ɓàŋga i Ŋwɛt i ɓā i hɔlɔɔ̀k, i yêmblàk.
21 I mbūs màm mana Paul à m̀melēs i mbūu lɛ, ŋgèdà à gatāgɓɛnɛ Màkèdonìà nì Àkayà, à gakɛ̀ i Yèrusàlɛ̀m, à kal lɛ̄, Mɛ̀ gaɓā ɓaāŋ nyɔ̀ɔ̂, mɛ̀ ǹlama tɛhɛ ki Rōmà. 22 Nì nyɛ à ɔm ɓaɓòŋòl ɓee iɓaà Makèdonìà, Tìmòteò ɓɔ Èrastò, nyɛmɛ̀dɛ à yeglɛ Asìà ndèk ŋgèdà. 23 Ɓɛ̀bɛ̀ɛ̀ nì ŋgèdà ì nyɛn m̀pùŋgu ŋ̀kɛŋi u kwɔ̀ɔ īnyùu Njɛ̌l ì. 24 Mùt wàda jòy jee lɛ Dèmètrǐò, ŋ̀oo sīlɓà à ɓa oo dìmàgàà di tempɛ̀l di silɓà di Artēmìs, à tinâk ɓòt ɓa likɛŋgɛ ŋgàndàk ǹsɛŋ. 25 Ɓɔn à kɔ̌t nì ɓàɓòŋòl ɓa nlèlèm nsɔn, à kal lɛ, À ɓôt, nì ńyī lɛ màhɔ̂l mes ma t�ŋnɛ mūnu nsɔ̄n wes unu. 26 Nì ntɛ̄hɛɛ̀ nì nnɔ̄k ki lɛ̄, hà Èfesò yɔ̀tama ɓee, ndi ɓɛ̀bɛ̀ɛ̀ nì Asìà yɔ̀sonā, i Paul nunu à m̀mal oòt nì hyɛ̀l ŋgàndàk ɓòt, à kàlàk lɛ gwɔ̀m bi ŋuŋghana ni mɔ̀ɔ bi ta ɓē ɓanyambɛɛ̀. 27 Ndi hà ndik ǹsɔn wes wɔtāma ɓe wɔn u gaòbi, ndi yàk tempɛ̀l ì Àrtemìs, nyambɛ nu᷆ŋkɛŋi nu mùdàa, nu ɓòt ɓa Asìà yɔ̀sonā ɓa mɓēgeès. nì ŋ̀kɔ̀ŋ hisi, ì gaēŋa ha ɓe ki tɔ̀ jàm, yàk lìpem jee li gamǎl. 28 Ɓa nɔ̄k ɓǎŋ hālà, ɓa yɔn ni hìun, ɓa lɔnd, ɓa kal lɛ, Àrtemìs ì ɓòt ɓa Efēsò ì yè kɛŋi.29 Nì ŋ̀kɔ̀ŋ u yɔn ni lìyògɓɛ̀; nì ɓɔ ɓa kɛ ŋ̄gwee ni ŋ̀ɛm wada i hɔ̀ma lìkɔ̀da, ɓa ma gwɛ̄ɛ̄l Gayò nì Àrìstarkò, ɓòt ɓa Makèdonìà, ɓòt ɓa ntoŋ likè u Paul. 30 Kìi Paul à ǹlɔ lɛ̄
a joōp ī kède ɓòt, ɓànigîl ɓa soŋā nyɛ. 31 Ɓàlom ɓa ɓôt ɓa Asìà ɓàhɔgi ki ɓa ɓā ɓā màwanda mee, ɓa ɔm nyɛ̄nī, ɓa sɔɔhɛ nyɛ lɛ à pam ɓaŋ hɔ̀ma lìkɔ̀da. 32 Ndi ɓàhɔgi ɓa lɔnd inyùu jàm jada, ɓaa kî lipɛ, inyǔlɛ̄ lìkɔ̀da li ɓā nì lìyògɓɛ̀, jògà lìkɛŋi li yī ɓē jàm ɓa kɔ̀dɓana. 33 Nì ɓɔ ɓa nup Alègsândrè i kède lìmùt, Lòk Yudà i tee nyɛ bisū. Nì Àlègsândrè à sɛghɛ wɔɔ, à ɓa sombòl pɔt bisū bi ɓoòt.
34 Ɓa yī ɓǎŋ lɛ̄ à yè mǎn Lòk Yudà, ɓɔɓasonā ɓa lɔnd ŋgɛ̂m yàda, ɓɛ̀bɛ̀ɛ̀ nì ŋgɛŋ iɓaà lɛ, Àrtemìs ì ɓòt ɓa Efesò ì yè kɛŋi. 35 Màtìlà ŋ̀kɔ̀ŋ à m̀momos ɓǎŋ lìmùt, à kal lɛ̄, À ɓee ɓôt ɓa Efesò, ǹjɛɛ mût à nnɛ̄k lɛ ŋ̀kɔ̀ŋ ɓôt ɓa Efēsò u ye ǹtat tēmpɛ̀l ì Àrtemìs kɛŋi nì nu òŋgɓà i lǒl i ŋgìi, i kwɔ̂?
36 Lakìi pèènà ì tà ɓe munu màm mana, mɔma ndīk ŋwɛ̀ɛ, nì pàbla ɓâŋ. 37 Inyǔlɛ̄ nì ǹlɔnā ɓòt ɓana hana, ɓa ɓā ta ɓē ɓaɓòm tempɛ̀l, tɔ̀ ɓàòbòs nyambɛ wès nu mùdàa jǒy.
38 Jɔn iɓālɛ̄ Dèmètrǐò nyɛ nì ɓòt ɓa likɛŋgɛ ɓa gweē jàm ìkɔ̀lɓà mùt nyɛkǐnyɛ̄, màndap ma miŋkaa ma nehi, ɓàŋgɔmîn ɓa yê; ɓa sɔmnaga. 39 Ndi iɓālɛ̄ nì gwèe jàm inyùu màm màpɛ li gaɓàglana ŋwàŋga lìkɔ̀da. 40 Inyǔlɛ̄ dì nlɔ̀ i kòs njɔ̀m inyùu lìsànda li kɛl ìni, lakìi njɔ̀m inyùu lìsànda ì tà ɓee; dì nlà ɓe ki tɔ̀ ti ndɔŋɔ̀l inyùu kɔ̀dɓa ini.À pɔt ɓǎŋ hālà, à sand likɔ̀da.
	
Mìnsɔn mi Ɓaomâ	
20


1 Lìyògɓɛ̀ li mǎl ɓǎŋ, Paul à sebēl ɓanigiìl, à ɓehɛ ɓǎŋ ɓɔ̄, à celēl ɓɔ, à ǹnyɔdî, à kɛ Màkèdonìà. 2 À ɓa tagɓɛ̀nɛ̀ ɓǎŋ mū bīpɛ̀s bî, à tinâk ɓɔ ŋgàndàk màɓehna, à pam Grǐkìà.
3 À yen haà soŋ iaâ, kìi à ǹlɔ lɛ̄ a yap Sīrìà, Lòk Yudà i jubūl nyɛ jìmb, hanyɛ̄n à mèles lɛ̄ à ntìmbil Màkèdonìà.
4 Ɓàyega nyɛ̄ lɛtɛ̀ɛ̀ nì Asìà, ɓɔ̀ Sòpatɛ̀r mùt Bèreà, mǎn Pīrùs; ɓɔ̀ Àrìstarkò nì Sèkundò, ɓòt ɓa Tesàlonīkà; ɓɔ̀ Gayò mùt Dɛrbè, ɓɔ̀ Tìmòteò; ɓɔ̀ Tìkikò nì Tròfimò, ɓòt ɓa Asìà. 5 Ndi ɓana ɓa ɓok bisū, ɓa kahal ɓɛ̀m ɓes Trǒàs.
6 Nì ɓěs dì ǹnyɔdnɛ Fìlipì i mbūs dìlɔ di bikɔ̀ga bi ŋgisèŋha, dìlɔ ditân dì cak ɓɔ̄nī Trǒàs; ha nyɛ̄n dì nɔ̌m dìlɔ disâmbɔk.
7 Kɛl bìsu ì sɔndî, dì kɔdɓa i ɓɛ̄gnà kɔ̀ga, Paul à ɓâk lɛ à nnyɔ̄di likɛ̄ɛ, à kahal kwèles ɓɔ, à ǹnomōs ŋkwɛ̀l wee lɛtɛ̀ɛ̀ nì ŋɛ̄m u. 8 Ŋgàndàk bìtuŋgɛŋ ì ɓa tǔŋ i ŋgìi hɔ̀ma dì ɓa dì kòdnɛ. 9 Mààŋgɛ wānda wadā lɛ Ùtikùs à ɓa à yìi wīndà, à kɛ hīlɔ̄. Kìi Paul à ǹteŋɓɛ ni ŋ̀kwɛ̀l, à yɛa hilɔ̄, à kwɔ ī sī ì nyɔdi ŋgīda iaâ, ɓa ɓada nyɛ mìm. 10 Nì Paul à sos hisī, à oop ŋgìì yeē, à hogɓɛ nyɛ, à kal lɛ, Nì kɔ̀n ɓaŋ ndùdù, inyǔlɛ̄ à yìi yòmi. 11 À ɓɛt ɓǎŋ ŋgìi, à ɓɛk kɔgā, à jɛ, à kahal kwèles ɓɔ ǹtàndaa ŋgedà, lɛtɛ̀ɛ̀ nì mayɛ̄ ma kɛl, ndi tɔ̀lɛ à nnyɔ̄diì. 12 Nì ɓɔ ɓa lɔnā maaŋgɛ wānda yòmi, mìŋɛm mi hɔgɓɛ ɓɔ ŋgàndàk.
Lìkè li sitīmà ì nyɔdi Trǒàs ìkɛ̀pam Mìletò 13 Nì ɓěs dì ɓok bisū i sìtimà, dì cak Asòs, ha nyɛ̄n dì ɓa lama yòŋol Paul; inyǔlɛ̄ nyɛn à kǎl hālà, lakìì nyɛmɛ̀dɛ à ɓa sombòl kìl hisī. 14 À kɔba ɓǎŋ ɓès Asòs, dì yɔŋ nyɛ, dì kɛ Mitìlenè. 15 Ì nyɔdi hà dì luk, kɛl ì ɓa nɔ̂ŋ hâ dì pam Kiòs; kɛl ì ɓa nɔ̂ŋ hâ dì gwɛlɓa Samòs; dì tiŋha i Trògilìò, ndi kɛl ì ɓa nɔ̂ŋ hâ dì pam Mìletò. 16 Inyǔlɛ̄ Paul à mèles lɛ̄ a tagɓɛ Ēfēsò, lɛ ŋgèdà ì lɔ̀ɔ̀ ɓaŋ nyɛ̄ Asìà; inyǔlɛ̄ à ɓa sôŋɓà i ɓā Yèrusàlɛ̀m ŋgwà Pɛ̂ntèkôt.
17 I Mìletò nyɛn à omol Ēfēsò i sèbèl mìmaŋ mi ntoŋ. 18 Kìì mi nlɔ̂, à kal ŋwɔ lɛ, ɓèèɓɔmɛ̀dɛ nì ńyī ìɓòdòl kɛl bìsu mɛ̀ bitēe koō Asìà, kìkìi mɛ̀ ɓeè nì ɓèe ŋgèdà yɔ̀sonā,
19 mɛ̀ ɓòŋlàk Ŋwɛ̌t nì sùhùsnyuu yɔsonā nì gwǐhà, nì mànɔ̀ɔ̀dànà mɛ̀ bikòs inyùu mìmb ma Lôk Yudà; 20 Kìkìi mɛ̀ bisɔ̀mɔl ɓe mɛ ī āŋlɛ ɓèè jâm jɔkǐjɔ̄ li nhōlaà, nì niigà ɓèè mɓàmba, nì mandāp màndap, 21 mɛ̀ ɓòglàk Lòk Yudà nì ɓòt ɓa Grikìà mbògi inyùu hyɛ̀lŋɛm i pɛ̀s Nyambɛ̂ nì hemlɛ̀ inyùu Ŋwɛ̀t wes Yesù Krǐstò. 22 Ndi hanânɔ, nùnakì, mɛ̀ ŋ̀keŋā ni Mbūu i kɛ̀ i Yèrusàlɛ̀m, mɛ̀ ńyī ɓe mɛ màm ma gakwèl mɛ nyɔ̀ɔ̂; 23 ndik lɛ̄ Mbuu M̀pubi à mɓògol mɛ mbògi hi ŋkɔ̀ŋ lɛ ŋgàdà nì ndùdù bi mɓɛ̀m mɛ̂. 24 Ndi mɛ̀ ŋāŋ ɓe mɛ nɔ̀m yɛ̂m kìi tīk yɛɛ̀m jàm, ndik lɛ mɛ̀ gamèles likè jɛ̂m, nì ǹsɔn mɛ̀ bikòs ni Ŋwɛ̀t lɛ Yesù i ɓɔ̀k mbògi inyùu Mìŋaŋ Mìnlam mi kari᷆s Nyambɛ̂. 25 Ndi hanânɔ nùnakì, mɛ̀ ńyī lɛ ɓèè ɓɔɓasonā ɓa mɛ̀ hyomok i ɓěnī, mɛ̀ aŋlàk mìŋaŋ mi anɛ̀, nì gatɛ̄hɛ ha ɓe ki sū wɛɛ̀m. 26 Jɔn mɛ̀ ŋkèlel ɓee lɛ̌n ìni lɛ mɛ̀ yè m̀pubi ni màcèl ma ɓôt ɓɔɓasonā. 27 Inyǔlɛ̄ mɛ̀ bisɔ̀mɔl ɓe mɛ ī āŋlɛ̀ ɓèè pêk Nyambɛ yɔ̀sonā. 28 Yihnana īnyùu na᷆n ɓèèɓɔmɛ̀dɛ nì inyùu ɓèmba yɔsonā inyùù yeē nyɛn Mbūu M̀pubi à bitēe ɓee ɓàteedà, lɛ ni jes ǹtoŋ u Ŋwɛt, u à bikòs ni màcèl mee mɔmɛ̀dɛ. 29 Mɛ̀ ńyī lɛ mbūs mànyɔdi mɛ᷆m bìnyeyha bi njeē bi gajòp i kède na᷆n, bi gaɓāŋ ɓe ɓembā; 30 ɓòt ɓa ganyɔ̄di i kède na᷆n yɔ̀mɛ̀dɛ, ɓa ɓā ɓa mpɔ̄t maàm ma kodi i òt ɓànigîl pɛ̀s yap. 31 Jɔn yèna pèè, hɔŋlana lɛ̄ mɛ̀ biŋwàs ɓe mɛ ī ɓēhɛ hī muùt, lòŋnì gwǐhà i mǐs njǎmùha nì jùu lɛtɛ̀ɛ̀ nì ŋwìì miaâ. 32 Hanânɔ ni mɛ̀ ŋēdɛ ɓee yak Nyāmbɛɛ̀, nì i ɓàŋga i kari᷆s yèe, yɔn i gweē ŋgùy i lèdès ɓèe nì ti ɓèè ŋgabàɓum lòŋnì ɓa ɓɔ̄ɓasonā ɓa ye ɓàpubhaga. 33 Mɛ̀ bitām ɓe mɛ tɔ̀ silɓà tɔ̀ gôl tɔ̀ mbɔt mùt. 34 Ɓèèɓɔmɛ̀dɛ nì ńyī lɛ mɔ̀ɔ̀ mana ma bigwɛ̀l nsɔn i hōla īnyùu màm ma kolī nì mɛ̀, nì inyùu ɓòt ɓa ɓeè lòŋnì mɛ̀. 35 Inyùu màm mɔmasonā mɛ̀ bitī ɓee yìmbnɛ, lɛ nì ǹlama ɓɔŋ nsɔn halā ī hōla ɓòt ɓa ntɔ̀mb, nì i ɓìgdà bìɓàŋga bi Ŋwɛt lɛ Yesù, bi nyɛ̄mɛ̀dɛ à bipɔ̄t lɛ, Ti i ye màsɔda ìlɔ̀ɔ̀ yɔ̀ŋ. 36 À mǎl ɓǎŋ pɔ̄t halà, à om maɓɔŋ hisī, à sɔɔhɛ̀, nyɛ nì ɓɔɓasonā. 37 Nì ɓɔɓasonā ɓa ɛɛ̄ ŋgandàk, ɓa kwenɛ Paul i kīŋ, ɓa sɔs nyɛ, 38 ɓa kɔn ndudù ìlɔ̀ɔ̀ màm mɔmasonā inyùu ɓàŋga à kǎl lɛ̄, Ɓa gatɛ̄hɛ ha ɓe su wee. Nì ɓɔ ɓa yega nyɛ lɛtɛ̀ɛ̀ nì i sìtimà.


Mìnsɔn mi Ɓaomâ	
21

1 I lēŋa lɛ̄, dì mǎl ɓǎŋ sɛ̀lna ni ɓɔ̄, dì ǹnyugɛ̀, dì kɛ sēp, dì cak i Ko᷆s; kɛl ì ɓa nɔ̂ŋ hâ, i Rōdòs; ì nyɔdi hà dì pam Pàtarà; 2 dì kɔba ɓǎŋ sìtimà ì ńyàp i Fènikìà, dì jop muù, dì ǹnyugɛ̀. 3 Dì ɓòdol ɓǎŋ tɛ̄hɛ Kiprò, dì yek nyɛ nì wǎē, dì kɛ lɛ̄tɛ̀ɛ̀ nì Sirìà, dì cak i Ti᷆r; inyǔlɛ̄ ha nyɛ̄n sìtimà ì ɓa cegêl mbɛ̀gɛ̀ɛ̀ yee. 4 Kìi dì ŋ̀kɔba ɓanigîl, dì ɓɔŋɓɛ hâ dìlɔ disâmbɔk. Ɓana ɓɔn ɓa kèlel Paul Mbūu lɛ à ɓɛt ɓaŋ Yèrusàlɛ̀m. 5 Ndi i lēŋa lɛ̄, ŋgèdà dìlɔ di dī yɔ̄n, dì ǹnyɔdî, dì kɛ līkè jes, ndi ɓɔɓasonā nì ɓàa nì ɓɔ̌n ɓa ega ɓes lɛtɛ̀ɛ̀
nì i mbūs ŋ̀kɔ̀ŋ, dì om maɓɔŋ hisī ŋgwāŋ tuyɛɛ̀, dì sɔɔhɛ̀.
Dì cêlànà. 6 Ɓěs dì jop sìtimà, ɓɔ ɓa temb ɓɔ̄nī. 7 Dì mǎl ɓǎŋ lìkè li sitīmà i nyɔ̄di Ti᷆r, dì pam Pitòlòmaìs; dì yegā loògtatà, dì yen i ɓɔ̄nī hìlɔ hyada. 8 Ndi kɛl ì yɛ
ɓǎŋ, Paul nì ɓès ɓa dì ɓa ǹtoŋ nì nyɛ, dì ǹnyɔdî, dì pam Kàysàreà; dì jop ndāp Fìlipò, ŋ̀aŋâl Mìŋaŋ Mìnlam, nu à ɓa wàda i kède ɓāsaàmbɔk, d dì yen nyɛ̄nī. 9 Mùt nunu à ɓa à gwèe ŋgɔ̀nd inâ, i ɓā ŋgì yi mûnlom, i pɔdɔ̂k bìndèê.
10 Dì ɓɔŋɓɛ ha jògà li dilɔ, m̀podôl wàda à lol Yùdeà, jòy jee lɛ Àgabò. 11 À lɔɔ̄ ɓěhnī, à yɔŋ ŋgoli Paul, à kaŋ nyɛmɛ̀dɛ mɔ̀ɔ nì màkòò, à kal lɛ, haana nyɛn Mbūu M̀pubi à ŋkàl lɛ, Mùt à gwèe ŋgōli ìni, haana nyɛn Lòk Yudà i gakàŋ nyɛ Yèrusàlɛ̀m, nì ti nyɛ̄ mɔ̀ɔ̀ ma bilɔ̀ŋ bìpɛ. 12 Dì nɔk ɓǎŋ màm mana, ɓěs nì ɓòt ɓa hɔ̀ma nu dì sɔɔhɛ nyɛ lɛ à ɓɛt ɓaŋ Yèrusàlɛ̀m. 13 Ndi Paul à timbhɛ lɛ, Kii nì mɓɔ̀ŋ halà, nì ɛ̀ɛ̀k, nì siidàgàhà mɛ̀ ŋ̀ɛm? Inyǔlɛ̄ mɛ̀ yè ŋ̀kǒbàgà, hà kèŋà yɔtāma ɓee, ndi i wɔ̄ kì nyɔ̀ɔ Yèrusàlɛ̀m, inyùu jòy li Ŋwɛt lɛ Yesù. 14 Ndi kìi à ǹtɔp ɓe udà, dì ŋ̀ŋwâs, dì kal lɛ, Sòmbòl Ŋwɛt i ɓoŋā. 15 I mbūs dīlɔ̄ dini dì koba likè, dì ɓɛt Yèrusàlɛ̀m. 16 Ɓànigîl ɓàhɔgi ɓa kihā loòŋnì ɓěs nì Mnasòn mùt Kiprò kì, ǹlòmbi nnigîl, nu dì ɓa kɛ yèn i nyɛ̄nī.
17 Dì pam ɓǎŋ Yèrusàlɛ̀m, lògtatā ī lɛɛgɛ ɓes nì màsee.
18 Kɛl ì ɓa nɔ̂ŋ hâ Paul à kɛnā ɓes yak Yàkobò, mìmaŋ mi ntoŋ ŋwɔminsonā mi ɓā hà. 19 À mǎl ɓǎŋ yèga ɓɔ, à aŋlɛ
ɓɔ màm mɔmasonā jada jada, ma Nyāmbɛ à biɓɔ̀ŋ i kède bìlɔ̀ŋ bìpɛ inyùu ǹsɔn wee. 20 Ɓa nɔ̄k ɓǎŋ hālà, ɓa ti Nyambɛ lìpem; nì ɓɔ ɓa kal nyɛ lɛ, À mantàtâ, ù ǹtɛhɛ
kinjɛ̄ ŋgàndàk dìkoo di ɓôt di ye ī kède Lòk Yudà di dī
bihēmlɛ̀; ɓɔɓasonā ɓa nhēp inyùu mben. 21 I ŋkelā ɓɔ
inyùù yɔŋ lɛ ù nnīiga Loòk Yudà yɔsonā i ye ī kède bìlɔ̀ŋ
bìpɛ, lɛ ɓa ŋwas Mōsè, ù kàlàk ɓɔ lɛ ɓa kwɛ̀ɛ̀ ɓaŋ ɓɔ̀n ɓap, tɔ nɔ̀ŋ bìlɛm gwap. 22 Jɔn di ɓɔŋ lāa? Ɓa ganɔ̄k ntìîk lɛ ù ǹlɔ̂. 23 Inyǔhālā nyɛ̄n ɓɔ̌ŋ kìi dì ŋkàl wɛ̂: Dì gwèe ɓòt ɓana hāna ɓa bikùm sɔ̂ŋ; 24 yɔ̌ŋ ɓɔ̄, pubus wɛ̀mɛ̀dɛ, wɛ̀ lòŋnì ɓɔ, u saa īnyùù yâp, lɛ ɓa kɔhɔl mìŋɔ ŋwap; f ndi ɓɔɓasonā ɓa gayī lɛ màm ma bikèla inyùù yɔ̂ŋ ma ta ɓē maliga; ndi lɛ wɛ̀mɛ̀dɛmɛdɛ kî ù nhyōm nyà ì kòli, ù teedàgà mben. 25 Ndi inyùu bìlɔ̀ŋ bìpɛ, bi bī bihēmlɛ̀, dì bitìla kìkìi dì bitī mbagī, lɛ ɓa nlama ɓe teeda nyà mâm î, ndi ɓa tat ɓɔ̄mɛ̀dɛ inyùu gwɔ̀m bi nsèma bisāt, nì macěl, nì tɔ̀ kinjɛ̄ i ye ǹnidîk, nì ndèŋg. 26 Nì Paul à yɔŋ ɓòt ɓâ, kɛl ì ɓa nɔ̂ŋ hâ à pubus nyɛmɛ̀dɛ lòŋnì ɓɔ, à jop tēmpɛ̀l, à tee dilɔ di pubhà, lɛ iɓālɛ̄ di ŋkɔlà, lìkèblà li tina īnyùu hī wadā waàp.
27 Dìlɔ disâmbɔk di ɓā lɔ ɓǎŋ lɛ̄ di ŋkɔ̀là, Lòk Yudà i Asìà i tɛhɛ nyɛ i tēmpɛ̀l, i nyaŋgāl limùt jɔlisonā, ɓa ha nyɛ mɔ̀ɔ, 28 ɓa lɔnd lɛ, À Lôk Isrǎɛ̀l, holnana! Nyàa mùt nunu nyɛn à nnīiga ɓoòt ɓɔɓasonā hɔ̀ma nyɛ̂nsonā i kɔ̀lɓà ɓòt nì mben nì hɔ̀ma nunu; ndi ìlɔ̀ɔ̀ hâ, à bilɔ̀na ɓôt ɓa Grikìà i tēmpɛ̀l, à hindis hɔma m̀pubhaga nunu. 29 Inyǔlɛ̄ ɓa biɓòk tɛhɛ ɓɔnà Trôfimò mùt Èfesò ŋkɔ̀ŋ, nyɛn ɓa ɓā
hɔŋɔɔ̀l lɛ Paul à ǹjobna tēmpɛ̀l. 30 Nì ŋ̀kɔ̀ŋ wɔnsonā u nyûmlà, ɓòt ɓa lɔ ŋ̄gwee, ɓa gwɛl Paul, ɓa ot nyɛ, ɓa pamna nyɛ tēmpɛ̀l; nì kunda yada màkòga ma yîbɓà. 31 Ɓa ɓā sombòl nɔl nyɛ, ŋgàn i pam yak ŋ̀ànɛ̀ hìkoo hi sonda lɛ̄ Yèrusàlɛ̀m yɔ̀sonā ì ǹtibdà. 32 Nì nyɛ à hɔɔ yɔŋ sonda nì ɓà-ànɛ̀ ɓa mbogôl sondâ, à hɔɔ sos ɓɔ̄nī; ndi ɓɔ, ŋgèdà ɓa bitɛ̄hɛ ŋànɛ̀ hìkoo hi sonda nì sondâ, ɓa ŋwas ɓep Paul.
33 Hanyɛ̄n ŋ̀ànɛ̀ hìkoo hi sonda à tììgɛ ɓɛ̀bɛ̀ɛ̀, à gwɛl nyɛ, à kal lɛ ɓa ha nyɛ̄ mìnsaŋ mi bikɛ̀y imaà. À ɓat kinjɛ̄ mùt à yè, nì kii à biɓɔ̀ŋ. 34 Nì ɓàhɔgi i kède lìmùt ɓa lɔnd inyùu jàm jada, ɓapɛ kî inyùu līpɛ; ndi lakìi à làa ɓē tibil yi jaàm inyùu lìyògɓɛ̀, à kal lɛ ɓa kɛnā nyɛ̄ ŋàmb bìsondâ.
35 À ɓa ɓɛt ɓǎŋ lìkàlà, sonda ī ɓɛgɛ̄ɛ nyɛ inyùu pādnà limùt; 36 inyǔlɛ̄ lìmùt li ɓôt li ɓā nɔɔ̀ŋ nyɛ, li lɔndɔ̂k lɛ, hèana nyɛ̄.37 Ɓa lɔ̀ɔ ɓǎŋ lɛ̄ ɓa njòbna Paul ŋàmb sondâ, à kal ŋànɛ̀
hìkoo hi sonda lɛ̄, Ɓàa mɛ̀ yè lɛ mɛ̀ kal wɛ jàm? À kal nyɛ lɛ, Ɓàa ù ńyī hɔp Griīkìà? 38 Hà wɛ ɓe wɛ̌n ù yè mùt Ègîptò, nu à bilɔ̀na lisànda dilɔ̄ dini ŋgì kɔ̀la, à kɛnā ki dìkoo di ɓôt ɓa manɔla dīna ŋɔ̀ŋ? 39 Nì Paul à kal lɛ, Mɛ̀ yè mǎn Lòk Yudà, mùt Tarsò lɔ̀ŋ Kilīkìà, mǎn ŋ̀ɛm ŋkɔ̀ŋ u ū ŋkɛ̀ ŋgân; mɛ̀ ńyɛ̀mhɛ wɛ lɛ̄, Ŋwǎs mɛ̀ mɛ podos ɓòt. 40 À ŋ̀ŋwǎs ɓǎŋ nyɛ̄, à sɛghɛ ɓoòt wɔ̀ɔ, à ɓâk à tee līkàlà. Kìì ɓa mmɔm ŋwɛɛ̄ à podos ɓɔ nì hɔp Hebɛ̀r lɛ,


Mìnsɔn mi Ɓaomâ	
22

1 À Lôgtatà nì ɓàtàtâ, ɛmblana ŋ̀kaa mɛ̀ ŋkēe ɓee hanaànɔ. 2 Ɓa nɔ̄k ɓǎŋ lɛ à mpōdhɛnɛ ɓɔ hɔ̄p Hebɛ̀r, ɓa mɔm yaga ŋwɛŋwɛ̄ɛ̄; nì nyɛ à kal lɛ, 3 Mɛ̀ yè mǎn Lòk Yudà, mɛ̀ bigwēenɛ Tārsò i lɔ̀ŋ Kilīkìà, mɛ̀ ǹneŋel munu ŋkɔ̀ŋ unu, mɛ̀ ǹniglɛnɛ makòò ma Gamālìɛ̀l, h nyà ì tee kǐŋgèdà mben ì ɓàsogol, mɛ̀ hebêk inyùu Nyāmbɛ kìkìi ɓèè ɓɔɓasonā nì nhēp lɛɛ̀n. 4 Mɛ̀ tèèŋgàgà ɓòòlom nì ɓòdàà ɓa njɛ̌l ì lɛtɛ̀ɛ̀ nì i nyɛ̀mb, mɛ̀ kàŋàk ɓɔ, mɛ̀ hâk ɓɔ mɔ̀k. 5 Prǐsì kɛŋi nì ŋgìm ǹtoŋ mimaŋ mi ɓôt ɓa ye mɛ̀ mbògi. Ɓɔ ki ɓɔ̄n ɓa bitī mɛ̀ bìkààt inyùu lògtatà lɛ mɛ kɛɛ̄ Dàmaskò i lɔnà ɓòt ɓa ɓā nyɔ̀ɔ nì ŋgàdà i Yèrusàlɛ̀m lɛ ɓa noghana. 6 Ndi i lēŋa lɛ̄, mɛ̀ ɓa ɓǎŋ njɛ̀l, mɛ̀ pam ɓɛbɛ̀ɛ̀ nì Dàmaskò, ɓɛ̀bɛ̀ɛ̀ nì kɔ̀sɛ̀, kunda yada màpubi màkɛŋi ma lol ŋgìi, ma ɓeyēy mɛɛ̀, ma keŋa mɛ̂. 7 Nì mɛ̀ mɛ̀ kwɔ hīsī, mɛ̀ nɔk kiŋ ì ŋkàl mɛ lɛ̄, À Saùlò, à Saùlò, ù ntèèŋgana ki mɛ̂? 8 Mɛ̀ timbhɛ lɛ, Wɛ̀ ǹjɛɛ, à Ŋwɛt? Nì nyɛ à kal mɛ lɛ, Mɛ̀ yè Yesù nu Nǎsàrèt, nu ù ntèèŋgà. 9 Ɓòt mɛ̀ nì ɓɔ dì ɓa lòŋ, ɓa tɛ̄hɛ yāga mapubi, ma konha yaàk ɓɔ wɔ̀ŋi, ndi ɓa nɔ̄k ɓe kiŋ ì nu à ɓa podôs mɛ̀. 10 Nì mɛ̀ mɛ̀ ɓat lɛ, Mɛ ɓɔŋ lāa, à Ŋwɛt? Nì Ŋwɛ̌t à kal mɛ lɛ̄, Tɛlɛp, kɛ̀ɛ Dàmaskò; nyɔ̀ɔ nyɛ̄n ɓa gakàl wɛ màm mɔmasonā ma nteeba lɛ u ɓɔ̂ŋ. 11 Ndi lakìi mɛ̀ bilà ɓe tɛhna inyùu ŋgùy màpubi mâ, ɓòt mɛ̀ nì ɓɔ dì ɓa lòŋ ɓa gwɛl mɛ wɔ̀ɔ, mɛ̀ pam Dàmaskò.
	12 Ndi mùt wàda lɛ Ànànià, ǹsìŋgɛ̀ Nyambɛ ŋɛ̄m kǐŋgèdà mben, nu à ɓa à gwèe jǒy lìlam i kède Lòk Yudà yɔsonā
	i ɓā yeèn nyɔ̀ɔ̂, à lɔ̂ mɛ̌nī, à tɛlɛp mɛ pāŋ, 13 à kal lɛ, À
	mantàta Sàulò, nùna. I ŋgɛ̄ŋ ì yɔ̀mɛ̀dɛ mɛ̀ ǹnun nyɛ. 14 Nì nyɛ à kal lɛ, Nyambɛ nū ɓàsogol à tɛp wɛ̀ lɛ u yi sòmbòl yee. U tɛhɛ kì nu à tee sēp, u nɔk kì bìɓàŋga bi nyɔ wēe.
	15 Inyǔlɛ̄ ù gaɓā mbogī inyùù yeē, i kède ɓòt ɓɔɓasonā, inyùu màm ù bitɛ̄hɛɛ̀ nì nɔk. 16 Hanânɔ ù mɓɛ̀m kii? Tɛlɛp, u soblana, u sɔɔ̄ bìɓeba gwɔŋ, u kahal sèbel joy li Ŋwɛt.
	Ǹsèblà Paul inyùu bìlɔ̀ŋ bìpɛ
	17 Ndi i lēŋa lɛ, ŋgèdà mɛ̀ bitèmb i Yèrusàlɛ̀m, mɛ̀ ɓe sɔɔhɛ̀ ɓǎŋ ī tēmpɛ̀l, mɛ̀ kwɔ līsè, 18 nì mɛ̀ mɛ̀ tɛhɛ nyɛ, à kal mɛ lɛ̄, Hɔɔ, pala nyɔ̄di Yèrusàlɛ̀m; inyǔlɛ̄ ɓa gayɔ̀ŋ ɓe mbogī yɔɔ̄ŋ inyùù yɛ̂m. 19 Nì mɛ̀ mɛ̀ kal lɛ, À Ŋwɛt, ɓɔmɛ̀dɛ ɓa ńyī lɛ mɛ̀ ha ɓòt ɓa ɓe hemlɛ̀ wɛ̀ i mɔ̀k, mɛ̀
	ɓebêk kì ɓɔ i kède hī ndap mītìn; 20 Nì lɛ, ŋgèdà màcèl ma Stèfanò, mbògi yɔŋ, ma kūba, mɛ̀ ɓa mɛ̀ tee hà, mɛ̀
	kèmhɛ̀gɛ̀ nyɛ̀mb yeè, mɛ̀ teedàgà kì bìɛ̀ŋg bi ɓɛ̀t ɓa nɔ̄l
	nyɛ̄, 21 Nì nyɛ à kal mɛ lɛ̄, Kɛ̀nɛk; inyǔlɛ̄ mɛ̀ gaɔ̄m wɛ nyɔ̀ɔ
	nɔ̄nɔk i kède bìlɔ̀ŋ bìpɛ.
	Ŋ̀ànɛ̀ hìkoo hi sonda à ntāt Paul
22 Ɓa ɛmblɛ nyɛ ìpam hā ɓàŋga î; nì ɓɔ ɓa ɓedes kiŋ yap ŋgìi, ɓa kal lɛ, Hèana ndòŋ mùt ìni hana hisī, inyǔlɛ̄ i ŋkɔ̀la ɓe lɛ a ɓa ī nɔ̀m. 23 Ɓa ɓā ɓa lɔndɔɔ̀k, ɓa hundûk mbɔt yap, ɓa pihlàk lìpùm li bitèk i ŋgìi. 24 Nì ŋ̀ànɛ̀ hìkoo hi sonda à kal lɛ ɓa joōbna nyɛ̄ ŋàmb sondâ, nì lɛ ɓa ɓep nyɛ̄ dìsòo, lɛ a yi jàm ɓa nlōndol halā īnyùù yeè. 25 Ɓa kǎŋ ɓǎŋ nyɛ̄ ŋgàdà, Paul à ɓat ŋànɛ̀ mbogôl sonda nū à ɓa à tee hā lɛ̄, Ɓàà i ye kùndɛ̀ i ɓēp mùt Romà nyɛ ŋgì kwɔ̀ ŋkaa? 26 Ŋ̀ànɛ̀ mbogôl sonda à nɔk ɓǎŋ hālà, à kɛ yāk ŋ̀ànɛ̀
hìkoo hi sondâ, à kal nyɛ lɛ, Yɔ̌ŋ tāt! Ù nlɔ̀ i ɓɔ̀ŋ laa? Inyǔlɛ̄ mùt nunu à yè mùt Romà. 27 Nì ŋànɛ̀ hìkoo hi sonda à lɔ̂, à ɓat nyɛ lɛ, Kǎl mɛ̀, ɓàa ù yè mùt Romà? 28 Nì nyɛ à kal lɛ, Ŋ̀ŋ̂. Nì ŋ̀ànɛ̀ hìkoo hi sonda à timbhɛ lɛ, Mɛ̀ bikòs kundɛ̀ i ɓā mùt Romà nì ndàmbà kɛŋi. Nì Paul à kal lɛ, Ŋgɔ mɛ̀ mɛ̀ bigwēe man Rōmà. 29 Jɔn ɓa ɓā ɓā hɛɛ
tɔ̀ŋɔl nyɛ, ɓa hɔ̄ɔ nyɔ̄diì; yàk ŋ̀ànɛ̀ hìkoo hi sonda à kɔn wɔŋi, kìi à ǹyi lɛ à yè mùt Romà, inyǔlɛ̄ à kǎŋ nyɛ.
30 Kìi kɛ̄l ì ǹyɛ, à sombōl yi ntìîk kinjɛ̄ màm Lòk Yudà i ŋūmul nyɛ ǹsɔ̀hi, à hɔhɔ̄l nyɛ, à kal biprǐsì bìkɛŋi nì ŋgìm ǹtoŋ ɓakeês ɓàkɛŋi lɛ ɓa kɔdɓa, à sohna Paul, à tee nyɛ bisū gwap.


Mìnsɔn mi Ɓaomâ
23

1 Nì Paul à ɓɔk ntoŋ ɓakeês ɓàkɛŋi mǐs, à kal lɛ, À lôgtatà, mɛ̀ bihyōm bisū bi Nyambɛ̂ nì lɔŋgɛ kīŋŋɛm  ìlɔ̀pam bīlɛɛ̀n. 2 Prǐsì kɛŋi lɛ Ànànià à kal ɓa ɓā ɓā ɓa tee nyɛ̄ ɓɛ̀bɛ̀ɛ̀ lɛ ɓa ɓep nyɛ̄ mu nyɔ̀. 3 Nì Paul à kal nyɛ lɛ, Nyambɛ à gaɓēp wɛɛ̀, à wɛ lìɓap li pɛm; ɓàa ù yìi, ù keehàk mɛ̀ kǐŋgèdà mben, ndi ù kal lɛ ɓa ɓep mɛ̀ i kɔ̀lɓa mben? 4 Ndi ɓa ɓā ɓā ɓa tee hà, ɓa kal lɛ, Ɓàa wɛ̌n ù nsɔ̀l prisì kɛŋi ì Nyambɛ̂? 5 Nì Paul à kal lɛ, À lôgtatà, mɛ̀ yik ɓe mɛ lɛ̄ à yè prǐsì kɛŋi; inyǔlɛ̄ i ye ǹtǐlɓàgà lɛ, ù podlak ɓaŋ hìkɔɔ hi mbɔk hi lɔ̂ŋ yɔŋ ɓēba. k 6 Paul à yi ɓǎŋ lɛ̄ jògà jada li ye Sàdukày, lìpɛ kî Fàrisày, à lɔnd i kède ǹtoŋ ɓakeês ɓàkɛŋi lɛ, À lôgtātà, mɛ̀ yè mùt Fàrisày, nì mǎn mùt Fàrisày; l mɛ̀ ǹseblana ŋkāa inyùu ɓɔ̄dŋɛm nì lìtùgɛ̀ li ɓawɔ̄ga. 7 À pɔt ɓǎŋ hālà, Fàrisày nì Sàdukày ɓa kâŋnà; nì lìkɔ̀da li ɓaglà. 8 Inyǔlɛ̄ Sàdukày ɓa ŋkàl lɛ lìtùgɛ̀ li ta ɓēe, m tɔ̀ aŋgɛ̀l, tɔ̀ mbuu; ndi Fàrisày ɓa ŋkèmhɛ mɔ maâ. 9 Nì lìyògɓɛ̀ lìkɛŋi li kahâl; ɓàyimbēn ɓàhɔgi ɓa ŋgam Fàrisày ɓa tɛlɛp ni jɔ̀mɔ̂l, ɓa kal lɛ, Dì nlèbna ɓe mùt nunu jàm lìɓɛ. Ìlɔ̀ɔ̀ kì halà, iɓālɛ̄ mbuu tɔ̀ aŋgɛ̀l ɓa bipōdos nyɛ, dì jòs ɓaŋ Nyāmbɛɛ̀. 10 Ndi ŋgèdà ǹdaŋ ŋ̀kɛŋi u kwɔ̀ɔ, ŋ̀ànɛ̀ hìkoo hi sonda à kɔn wɔŋi, lɛ ɓòt ɓâ ɓa tiga padna Paul, à kal sonda lɛ̄ i soòs, i yɔŋ nyɛ̄ nì ŋgùy i kède yap, i kɛnā nyɛ̄ ŋàmb sondâ. 11 U u ɓā nɔɔ̀ŋ hâ, Ŋwɛ̌t à tɛlɛp nyɛ pāŋ, à kal lɛ, Ɓan ŋ̀ɛm; kìkìi ù biɓògol mɛ mbògi Yèrusàlɛ̀m, halā nyɛ̄n ù gaɓɔ̀k ki yɔ̀ i Rōmà.
12 Kɛl ì yɛ ɓǎŋ, Lòk Yudà ìhɔgi i oo jimb, i lomblà, i kum sɔɔ̀ŋ lɛ ɓa gajɛ̄ ɓee, tɔ̀ nyɔ, lɛtɛ̀ɛ̀ ɓa nɔl Paul. 13 Ɓòt ɓa ōo jìmb lini ɓa ɓā lɔɔ̀ mòm mana mā ɓoòt. 14 Nì ɓɔ ɓa kɛ yāk 
bìprǐsì bìkɛŋi nì mìmaŋ mi ɓôt, ɓa kal lɛ, Dì ǹlomblà yaga, dì kum sɔɔ̄ŋ lɛ dì ganɔ̀ɔ̀dɛ ɓe yɔm jɛ lɛtɛ̀ɛ̀ dì nɔl Paul.
15 Inyǔhālā nī hanaànɔ, ɓèe nì ǹtoŋ ɓakeês ɓàkɛŋi, kàla ŋ̀ànɛ̀ hìkoo hi sonda lɛ̄ a soōhna nyɛ̄ ɓěnī likɛ̄ɛ wɛ̌ŋgɔ̀ŋlɛ
nì nsòmbol tibil tɔŋɔ̄l hɔp wee; ndi ɓěs dì gaɓā dì ǹnyegi ī nɔ̄l nyɛ̄, nyɛ ŋgì pam ɓɛbɛ̀ɛ̀. 16 Ndi mǎn mùùnlom nu mànyaŋ Paul nu mùdàa à nɔk ɓǎŋ lɛ̄ ɓa nsɔm nyɛ njɛ̀l, à lɔ̂, à jôp ŋàmb sonda ī kàl Paul. 17 Nì Paul à sebēl ŋànɛ̀ mbogôl sonda wàda, à kal lɛ, Kɛ̀na mààŋgɛ wānda nunu yak ŋànɛ̀ hìkoo hi sondâ, inyǔlɛ̄ à gwèe jàm i kàl nyɛ.
18 Nì nyɛ à yɔŋ nyɛ, à kɛnā nyɛ yak ŋànɛ̀ hìkoo hi sondâ, à kal lɛ, Mùt mɔ̀k lɛ Paul à ǹsebēl mɛɛ̀, à sɔɔhɛ mɛ lɛ̄ mɛ lɔnā mààŋgɛ wānda nunu wɛ̌nī, inyǔlɛ̄ à gwèe jàm i kàl wɛ̀. 19 Nì ŋ̀ànɛ̀ hìkoo hi sonda à gwɛl nyɛ wɔ̀ɔ, à ɓagɓana nyɛ, à ɓat nyɛ ndìdì lɛ, Kinjɛ̄ ù gwèe ī kàl mɛ̀? 20 À kal lɛ, Lòk Yudà i ńyɛgna lɛ i nsɔ̄ɔhɛ wɛ lɛ̄ u sohna Paul likɛ̄ɛ, bisū bi ntoŋ ɓakeês ɓàkɛŋi, wɛ̌ŋgɔ̀ŋlɛ ù nsòmbol tibil tɔŋɔ̄l jaàm inyùù yeè. 21 Ndi ù kèmhɛ ɓaŋ ɓɔ̄; inyǔlɛ̄ ɓa nsɔm nyɛ ìlɔ̀ɔ̀ mòm mana mā ɓoòt, ɓa lomblà nì kùm sɔ̀ŋ lɛ ɓa gajɛ̄ ɓee, tɔ̀ nyɔ, lɛtɛ̀ɛ̀ ɓa nɔl nyɛ; ndi hanânɔ ɓa nyegi, ɓa mɓɛ̀m ŋgêmhɛ̀ yɔ̀ŋ. 22 Nì ŋ̀ànɛ̀ hìkoo hi sondâ à ŋ̀ŋwas maaŋgɛ wānda, à ɓehɛ nyɛ lɛ, Kàl ɓaŋ mùt nyɛkǐnyɛ̄ lɛ ù biyīs mɛ màm mana.23 Nì nyɛ à sebēl ɓa-ànɛ̀ ɓa mbogôl sonda iɓaà i nyɛ̄nī, à kal lɛ, Kòòbana mbōgoòl sonda īɓaà, i kɛɛ̄ lɛtɛ̀ɛ̀ nì i kàysàreà, nì mòm masâmbɔk ma ɓayènhɔsì, nì mbogôl ɓòt ɓa makɔ̀ŋ iɓaà, ŋgɛŋ ɓòò i juù. 24 Nì bìnùga lɛ Paul à ńyèn mu ŋgìi, lɛ ɓa pamna nyɛ̄ lɔ̄ŋgɛ yāk ŋgɔ̄miìn Fèlîx.
25 Nì nyɛ à tilā kaàt lana lɛ: 26 Klǎudìò Lisìà inyùu ɓāyɛɛ̀m
lɛ ŋgɔmîn Fèlîx, mɛ̀ ǹyegā wɛɛ̀. 27 Mùt nunu à bigwèla ni Lòk Yudà, yɔn i ɓe i nhɛɛ nɔl nyɛ; kìi mɛ̀ ǹnɔk lɛ à yè mùt Romà mɛ̀ pamna ɓɔ sōndaà, mɛ̀ tɔhɔl nyɛ. 28 Ndi lɛ mɛ yi jàm ɓa gwenɛ nyɛ̄, mɛ̀ sohna nyɛ ntōŋ wap ɓakeês ɓàkɛŋi.
29 Mɛ̀ bilèba lɛ ɓa ŋūmul nyɛ ǹsɔ̀hi inyùu màm ma mben yâp, ndi ɓa gwenɛ ɓē nyɛ jàm li kolī nì nyɛ̀mb tɔ̀ ŋgàdà.
30 Kìi mɛ̀ ǹnɔk lɛ ɓa ŋuu mùt nunu jìmb, mɛ̀ nhɔ̄ɔ omlɛ wɛ nyɛ̄, mɛ̀ ŋ̀kal ki ɓàom nyɛ̄ ǹsɔ̀hi lɛ ɓa pɔt ī kɔ̀lɓa nyɛ bisū gwɔŋ. [Mɛ̀ ǹyegā wɛɛ̀]. 31 Halā nyɛ̄n sōnda ī yɔ̌ŋ Paul, kìì i bikèla ɓɔ, ɓa kɛnā nyɛ jùu Àntipātrìs. 32 Kìi kɛ̄l ì ǹyɛ, ɓa ŋwas ɓayènhɔsì i kɛ̀nà nyɛ, ɓɔ ɓa temb ni mbūs ŋàmb sondâ. 33 Ndi ɓa pām ɓǎŋ Kàysàreà, ɓa ti ŋgɔmîn kààt, ɓa tee ki Paul bisū gwee. 34 À aŋ ɓǎŋ yɔ̀, à ɓat ìmbɛ mbɔk à nlòl; ŋgèdà à nɔk lɛ̄ à nlòl i Kìlikìà, à kal lɛ, 35 mɛ̀ gaɛ̄mblɛ wɛ ŋgèdà yàk ɓàom wɛ̀ ǹsɔ̀hi ɓa galɔ̀ɔ; nì nyɛ à kal lɛ a teedana ndāp Hèrodè.
	

Mìnsɔn mi Ɓaomâ	
24

1 I mbūs dìlɔ ditân, prǐsì kɛŋi lɛ Ànànià à sos ni mìmaŋ mi ɓôt mìnhɔgi, nì ǹyihɔ̄p wadā lɛ̄ Tɛ̀rtilò; nì ɓɔ ɓa sɔman Paul yak ŋgɔ̄miìn. 2 À sèblana ɓǎŋ, Tɛ̀rtilò à ɓodōl om Paul ǹsɔ̀hi, à kal lɛ,
À ɓayɛ̂m Fèlîx, inyùù yɔŋ nyɛn dì gwèènɛ ǹsàŋ, nì lɛ, inyùu pèk yɔ̀ŋ nyɛn ɓàŋga mintoo mi màm i ŋgwèla munu lɔ̀ŋ, 3 dì ŋkèmhɛ halā ī kède mànjɛ̀l mɔmasonā nì ɓàhɔ̀ma ɓɔɓasonā, lòŋnì màyègà mɔmasonā. 4 Ndi, lɛ mɛ̀ tiga lɛ mɛ̀ wees wɛ̂, mɛ̀ nsɔ̄ɔhɛ wɛ lɛ̄ u nogol ɓès ndêk biɓàŋga ini, inyùu lɔ̄ŋgɛ yɔ̄ŋ. 5 Inyǔlɛ̄ dì ǹlebā mùt nunu lɛ à yè ǹtèèŋgà ɓòt, à njùbus lisànda i kède Lòk Yudà yɔsonā ŋkɔ̀ŋ hisi wɔnsonā; nyɛn à yè m̀ɓògnàǹlòŋ i kède ǹtoŋ Nasàrèt. 6 À binɔ̀ɔ̀dɛ ki hīndis tempɛ̀l; nyɛn dì bigwɛ̀l kì. [Dì ɓak lɛ dì kees nyɛ kǐŋgèdà mben yês. 7 Ndi ŋ̀ànɛ̀
hìkoo hi sonda lɛ̄ Lisìàs à bilɔ̀, à kadal nyɛ mɔ̀ɔ̀ mes, à kal ɓaōm nyɛ̄ mìnsɔ̀hi lɛ ɓa lɔɔ̄ bīsū gwɔŋ. 8 Ndi iɓālɛ̄ wɛ̀mɛ̀dɛ wɛ̌n ù ǹtɔŋɔ̄l nyɛ, ù gayī inyùu màm mɔmasonā
dì gwèènɛ nyɛ̄. 9 Yàk Lòk Yudà i bigwāŋna ǹsɔ̀hi û, ɓa nɛɛbɛ lɛ màm mana ma ye hālà.
10 Ŋgɔmîn à ti ɓǎŋ nyɛ kùndɛ̀ i pɔ̄t, Paul à timbhɛ lɛ, Lakìi mɛ̀ ńyī lɛ ù yè ŋ̀keês munu lɔ̀ŋ ini ŋgàndàk ŋwii, mɛ̀ ŋkāa ni màsee. 11 Wɛ̀mɛ̀dɛ ù yè lɛ ù yi lɛ màɓɛt mɛ̂m Yèrusàlɛ̀m i ōoòp bisū bi Nyambɛ ma ntagɓɛ̀gɛ̀ ɓe jom li dilɔ nì diɓaà; 12 ɓa bikɔ̄ba ɓe mɛ mɛ̀ mpèèna ni mùt nyɛkǐnyɛ̄ i tēmpɛ̀l, tɔ̀ pùŋgùl lìmùt mandāp ma mitìn, tɔ̀ ŋkɔ̀ŋ. 13 Ɓa ta ɓē ki tɔ̀ lɛ ɓa ɓɔgyɛ jaàm mu màm ɓa ŋūmul mɛ ǹsɔ̀hi hanânɔ. 14 Ndi mɛ̀ mpāhlɛ wɛ līni lɛ, mɛ̀ ŋgwèlel Nyambɛ nū ɓàsogol kǐŋgèdà njɛ̀l ɓa nsèbel lɛ ǹtoŋ, mɛ̀ hemlɛ̀gɛ̀ màm mɔmasonā ma ye kǐŋgèdà mben, nì ma mā ye ǹtǐlɓàgà i kède ɓàpodôl; 15 mɛ̀ gwèe ɓɔ̄dŋɛm nì Nyambɛ kìi yàk ɓɔmɛ̀dɛ ɓa gweē, lɛ lìtùgɛ̀ li gaɓā inyùu ɓā ɓā tee sēp nì ɓa ɓā tee ɓē sep. 16 Inyǔhālà mɛ̀ nnɔ̀ɔ̀dɛ ɓana lɔŋgɛ kīŋŋɛ̄m ŋgèdà yɔsonā bisū bi Nyambɛɛ̀ nì bi ɓôt. 17 I mbūs jògà li ŋwii, mɛ̀ bilɔ̀ i tī lɔ̀ŋ yɛ̂m màkèblà nì i tī bìsɛ̀sɛmà; 18 mu jàm li nyɛ̄n ɓa bikɔ̄bna mɛ m̀pubhaga i tēmpɛ̀l, iɓaɓe limùt tɔ̀ lìyògɓɛ̀. n 19 Ndi Lòk Yudà hɔgi i Asìà yɔn i lāmga ɓa hana bisū gwɔŋ i ōm mɛ̀ ǹsɔ̀hi, iɓālɛ̄
ɓa gweē jàm i kɔ̀lɓà mɛ̀. 20 Ndi tɔ̀ ɓòt ɓana ɓɔmɛ̀dɛ, ɓa kal jàm lìɓɛ ɓa bilèbna mɛ̂ ŋgèdà mɛ̀ ɓeè mɛ̀ tee bīsū bi ntoŋ
ɓakeês ɓàkɛŋi, 21 hànduk nlɔndɔk unu mɛ̀ bilɔ̄nd ŋgèdà mɛ̀ ɓeè mɛ̀ tee ī kède yap lɛ, Inyùu lìtùgɛ̀ li ɓawɔga nyɛn mɛ̀ ŋkēehana lɛɛ̄n bisū binaàn.
22 Ndi Fèlîx, lakìi à ntībil yī inyùu Njɛ̌l ìni, à ɓok hɔp, à kal lɛ, Ŋgèdà Lisìà, ŋ̀ànɛ̀ hìkoo hi sonda à gasǒs, mɛ̀ gamèles hɔp nân. 23 Nì nyɛ à kal ŋànɛ̀ mbogôl sonda lɛ à teeda nyɛ̄ nì jògà li kundɛ̀; nì lɛ, à sòŋa ɓaŋ tɔ̀ wàda i kède màwanda mee i ɓòŋòl nyɛ. 24 I mbūs ndèk dilɔ, Fèlîx à lɔ ɓɔ̄nà ŋwàà weē Drusìlà, nu à ɓa ŋgɔ̀nd Lòk Yudà, à sebēl Paul, à kahal ɛ̄mblɛ nyɛ inyùu hēmlɛ̀ i Yesù Krǐstò.
25 Ndi kìi à kahal tɔ̀ŋɔl inyùu tɛ̄lɛɛ̀bsep nì hodnyuu nì mbàgi ì galɔ̀ɔ, Fèlîx à kɔn wɔŋi, à kal lɛ, Kɛ̀nɛk ndūgi hanaànɔ; ndi ŋgèdà mɛ̀ ganāhbɛ mɛ̀ gasèbel wɛ̂. 26 À ɓa pidɛ̀ kì lɛ Paul à gatī nyɛ mɔ̀ni, lɛ ndi a ŋŋwas nyɛ̄ kùndɛ̀; jɔn à ɓa ɓenà sèblɛnɛ nyɛ i kwèlès nyɛ. 27 Ŋwìì imaà mi tāgɓɛ ɓǎŋ Pɔrkìò Festò à yɔŋ yeēnɛ Feli᷆x, Fèlîx à yek Paul i mɔ̀k inyǔlɛ̄ à ɓa sombòl lemel Lôk Yudà.

Mìnsɔn mi Ɓaomâ	
25

1 Festò à pam ɓǎŋ mbɔ̄k à ŋànɛ̀, i mbūs dìlɔ diaâ à nyɔdi i Kàysàreà, à ɓɛt Yèrusàlɛ̀m. 2 Nì bìprǐsì bìkɛŋi nì ɓàlom ɓa ɓôt ɓa Lôk Yudà ɓa sɔman Paul i nyɛ̄nī, ɓa sɔɔhɛ nyɛ lɛ a ɓoŋōl ɓɔ̄ lɔ̄ŋgɛɛ̀, 3 lɛ à ɔm ī sèbèl Paul lɛ a lɔɔ̄ Yèrusàlɛ̀m. Ɓa oo jimb lɛ ɓa ganɔ̄l nyɛ njɛ̀l. 4 Ndi Festò à timbhɛ ɓɔ lɛ Paul à yè ǹteedàgà i Kàysàreà, nyɛmɛ̀dɛ ki à gatɛ̄k ɓe kɛ nyɔ̄ɔ̀. 5 Nyɛ ɓɔ lɛ, Mɛ̀ nì ɓàlom ɓanân ɓa ɓôt di suha, iɓālɛ̄ jàm li ye īnyùu mùt nû, ɓa om nyɛ̄ ǹsɔ̀hi. 6 À nɔ̌m ɓǎŋ ī kède yap ìlɔ̀ɔ̀ dìlɔ jǒm, à sos Kàysàreà; kɛl ì ɓa nɔ̂ŋ hâ, à yen yèènɛ mbagī, à kal lɛ ɓa lɔnā Paul. 7 À lɔ̀ɔ ɓǎŋ, Lòk Yudà i ī lǒl Yèrusàlɛ̀m i keŋa nyɛ, ɓa kahal ōm nyɛ ŋgàndàk mìnsɔ̀hi mìŋkɛŋi, mi ɓā làa ɓē ɓɔɔ̀gyɛ̀. 8 Nì Paul à kahal nɔ̀bɔl lɛ, Mɛ̀ biɓɔ̀ŋ ɓe mɛ jàm lìɓɛ ìkɔ̀lɓà mben ì Lòk Yudà, tɔ̀ tempɛ̀l, tɔ̀ Kaysà. 9 Ndi Festò, lakìi à ɓa sombòl lemel Lôk Yudà, à ɓat Paul lɛ, Ɓàa ù nsòmbol ɓɛt i Yèrusàlɛ̀m i kēehànà nyɔ̀ɔ bīsū gwɛɛ̀m inyùu màm mana? 10 Nì Paul à kal lɛ, Mɛ̀ teenɛ bīsū bi yeēnɛ mbagī i Kaysà, hana nyɛn mɛ̀ ǹlama keehànà; mɛ̀ biɓɔ̀ŋ ɓe mɛ Lòk Yudà jàm li tee ɓē sep, kìi wɛ̀mɛ̀dɛ u ńyī yāga. 11 Iɓālɛ̄ mɛ̀ yè m̀ɓɔ̀ŋ màm ma tee ɓē sep, tɔ̀ mɛ̀ biɓɔ̀ŋ jâm li kolī
nì nyɛ̀mb, mɛ̀ ncèl ɓe mɛ ī wɔ̄; ndi iɓālɛ̄ màm ɓa ŋūmul mɛ ǹsɔ̀hi ma ta ɓē maliga, mùt à tà ɓe lɛ à ti mɛ ī mɔ̀ɔ̀ map. Mɛ̀ ŋkēe yak Kāysà. 12 Ndi Festò à mǎl ɓǎŋ kwɛ̀l ni ɓàhɛ̀gpèk, à timbhɛ lɛ, Ù ǹsep ŋkaa yak Kāysà; ù gakɛ̀ yak Kāysà.
13 Ndèk dilɔ i tāgɓɛ ɓǎŋ, kiŋɛ Agrǐpà ɓɔnà Bɛrnìs ɓa pam Kàysàreà, ɓa yegā Festò. 14 Ndi kìì ɓa nɔm nyɔɔ̄ ŋgàndàk dilɔ, Festò à yis kiŋɛ hɔ̄p Paul, à kal lɛ, Fèlîx à biyēk muùt wàda hana i mɔ̀k; 15 ŋgèdà mɛ̀ ɓênɛ̀ i Yèrusàlɛ̀m bìprǐsì bìkɛŋi nì mìmaŋ mi ɓôt mi Lôk Yudà ɓa sɔman nyɛ mɛ̌nī, ɓa ɓat kena i kɔ̀lɓà nyɛ. 16 Mɛ̀ timbhɛ ɓɔ lɛ i ta ɓē lɛm ɓoòt ɓa Romà i tī ɓòt mùt i kēna, nyɛ ŋgì ɓɔ̀mna mbɔ̂m nì ɓàom nyɛ̄ ǹsɔ̀hi, à ɓana ki ŋgèdà i kāa inyùu jàm ɓa ŋūmul nyɛ ǹsɔ̀hi. 17 Jɔn kìì ɓa biɓɔ̀mna hana, mɛ̀ bitìŋhà ɓe mɛ̂, ndi kɛl ì ɓa nɔ̂ŋ hâ, mɛ̀ yen yèènɛ mbagī, mɛ̀ kal lɛ ɓa lɔnā mùt nû. 18 Kìi ɓàom nyɛ̄ ǹsɔ̀hi ɓa ntɛlɛ̂p, ɓa om ɓe nyɛ nyà minsɔ̀hi mìmɓɛ mɛ̀ ɓe hɔŋɔ̂l; 19 ɓa ɓeè ndigi ɓā gweēnɛ nyɛ̄ pèènà hɔgi inyùu ɓàsɛ̀ yap, nì inyùu mùt wàda lɛ Yesù, nu à biwɔ̄, nyɛn Paul à kǎl lɛ̄ à yìi ī nɔ̀m. 20 Ndi lakìi mɛ̀ bilà ɓe mɛ yī njɛɛ̄l i tɔ̀ŋɔ̀l màm mana, mɛ̀ biɓàt nyɛ lɛ, tɔ̀ɔ à yè lɛ à kɛ Yèrusàlɛ̀m lɛ a keehana nyɔ̀ɔ
īnyùu màm mana. 21 Ndi kìi Paul à ǹsep ŋkaa yak Kāysà lɛ nyɛn à gapēmes mbagī, nì mɛ̀ mɛ̀ kal lɛ a teedana lɛtɛ̀ɛ̀ mɛ̀ ɔm nyɛ yak Kāysà. 22 Nì Àgrǐpà à kal Festò lɛ, Yàk mɛ̀mɛ̀dɛ mɛ̀ gwehak ɛmblɛ mùt nunu. À kal lɛ, Ù gaɛ̄mblɛnyɛ likɛ̄ɛ.23 Kìi kɛ̄l ì ǹyɛ, Àgrǐpà ɓɔnà Bɛrnìs ɓa lɔ nī hùmbùlnyuu kɛ̄ŋi, ɓa jop ndāp mìŋkaa lòŋnì ɓà-ànɛ̀ hìkoo hi sondâ nì ɓàlom ɓa ɓôt ɓa ŋkɔ̀ŋ. Inyùu kīŋ Festò ɓa lɔnā Paul.
24 Festò nyɛ, À kiŋɛ Àgrǐpà, nì ɓòt ɓɔɓasonā ɓa nì yìi hāna lòŋnì ɓěs, nì ntɛ̄hɛ mùt nunu, inyùù yeē nyɛn lìmùt li Lôk Yudà jɔlisonā li bikèlel mɛ ī Yèrusàlɛ̀m nì hana, ɓa lɔnd lɛ à ǹlama ha ɓe ɓa nnɔ̀m. 25 Ndi mɛ̀ bilèba lɛ à biɓɔ̀ŋ ɓe jâm li kolī nì nyɛ̀mb; ndi kìi nyɛ̄mɛ̀dɛ à bisēp ŋkaa yak Kāysà mɛ̀ melēs lɛ mɛ̀ ŋɔ̄m nyɛ nyɔ̀ɔ̂. 26 Mɛ̀ gwèe ɓē mɛ ǹtìîk jâm i tìlnà ŋwɛ̀t wɛ̂m inyùù yeè. Jɔn mɛ̀ ǹlɔnā nyɛ
bisū binaàn, ndi lɔŋgɛ lɔ̄ŋgɛɛ̀ bisū gwɔŋ, à kiŋɛ Àgrǐpà, lɛ mbūs ndɔ̀ŋɔ̀l mɛ̀ gaɓāna jaàm i tìlà. 27 Inyǔlɛ̄ i nnɛ̄nɛ mɛ ŋgìpèk i ɔ̄m mùt mɔ̀k iɓaɓe ēba jàm ɓa ŋūmul nyɛ ǹsɔ̀hi.


Mìnsɔn mi Ɓaomâ	
26

1 Ni Àgrǐpà à kal Paul lɛ, Ù yè kùndɛ̀ i pōdoòl wɛ̀mɛ̀dɛ.Nì Paul à sambal wɔɔ, à kal lɛ,
2 Mɛ̀ yè màsee, à kiŋɛ Àgrǐpà, inyǔlɛ̄ mɛ̀ ŋkāa bisū gwɔŋ lɛ̌n ìni inyùu màm mɔmasonā Lòk Yudà ɓa ŋūmul mɛ ǹsɔ̀hi; 3 ndi ìlɔ̀ɔ̀ hâ inyǔlɛ̄ ù ntībil yi bilɛm bi Loòk Yudà gwɔbisonā nì pèènà yap yɔsonā; jɔn mɛ̀ nsɔ̄ɔhɛ wɛ lɛ̄ u honɓa ɛ̄mblɛ mɛɛ̀. 4 Lòk Yudà yɔsonā i ńyī ɓa yɛɛ̀m ìɓòdòl mɛ̀ mààŋgɛ, kìkìi mɛ̀ ɓeè mɛ̀ yìi ī kède lɔ̀ŋ yɛ̂m nì i Yèrusàlɛ̀m; 5 Lakìì ɓa ɓe yi mɛ̀ biɓèe, iɓālɛ̄ ɓa ye lɛ̄ ɓa gwes pahaàl, lɛ mɛ̀ ɓeè mùt Fàrisày kǐŋgèdà ǹtoŋ u nlòòha ndiŋgā i ɓàsɛ̀ yes. 6 Ndi hanânɔ mɛ̀ tee hāna i kēehànà inyùu ɓɔ̄dŋɛm i likàk Nyambɛ à ti ɓàsogol ɓes; 7 jɔn jòm jes li maten nì imaà ma ntèŋɓɛ i gwèlèl Nyambɛ
jùu nì njǎmùha, ma ɓɔdɔ̂k ŋ̀ɛm lɛ ma kos jɔ̄. Inyùu ɓɔ̄dŋɛm ini nyɛn Lòk Yudà i ŋūmul mɛ ǹsɔ̀hi, à Kiŋɛ̂! 8 Inyǔkī nì ntɛ̄hɛ i kède na᷆n kìi jàm li nlà ɓe hemlànà, lɛ Nyambɛ à ntùgul ɓawɔ̄ga? 9 Mɛ̀mɛ̀dɛ mɛ̀ bihɔ̄ŋɔl yaga lɛ mɛ̀ ǹlama ɓɔŋ ŋgandàk màm ìkɔ̀lɓà jòy li Yesù nu Nǎsàrèt. 10 Mɛ̀ ɓɔ̌ŋ kì halā ī Yèrusàlɛ̀m, mɛ̀ ha ŋgàndàk ɓàpubhaga i mɔ̀k, mɛ̀ ma kōōs ŋguùy nì bìprǐsì bìkɛŋi, nì ŋgèdà ɓa ɓā nolaà yàk mɛ̀ mɛ̀ tinâk kiŋ yɛ̂m. 11 Mɛ̀ ɓe ɓenà tees ɓɔ kùù mandāp ma mitìn mɔmasonā, mɛ̀ helhàk ɓɔ inyùu òbòs Nyambɛ jǒy; lakìi mɛ̀ lòòha nyāy i kɔ̀lɓà ɓɔ, mɛ̀ tèèŋga ɓɔ̄ lɛtɛ̀ɛ̀ nì miŋkɔ̀ŋ mi bilɔ̀ŋ bìpɛ.
12 Halā nyɛ̄n mɛ̀ ɓa mɛ̀ kɛ̀nɛ̀k i Dàmaskò lòŋnì kùndɛ̀ nì ŋgùy bìprǐsì bìkɛŋi, 13 ndi njǎmùha ŋgɔŋgɔŋ, à Kiŋɛ̂, mu njɛ̀l, mɛ̀ tɛhɛ mapubi ma nlol ŋgìi, ma ɓayàk ìlɔ̀ɔ̀ jɔ̌p, ma ɓeyēy mɛ nì ɓòt ɓa ɓeè lòŋnì mɛ̀, ma keŋa ɓes. 14 Ɓès ɓɔɓasonā dì kwɔ̀ɔ ɓǎŋ hīsī, mɛ̀ nɔk kiŋ ì mpōdos mɛ nì hɔp Hebɛ̀r lɛ, À Saùlò, à Saùlò, ù ntèèŋgana ki mɛ̂? I ye ǹlɛ̀dɛk ni wɛ̀ i tùk kòò wɔŋ nsɔ̀ŋ likɔ̀ŋ. 15 Nì mɛ̀ mɛ̀ kal lɛ, Wɛ̀ ǹjɛɛ, à Ŋwɛt? Nì Ŋwɛ̌t à kal mɛ lɛ̄, Mɛ̀ yè Yesù nu ù ntèèŋgà. 16 Ndi nyɔdi, tɛlɛp nì màkòò mɔŋ; inyùu jàm lini nyɛn mɛ̀ m̀pemel wɛ̂, inyùu tēe wɛ̀ m̀ɓòŋòl nì mbògi inyùu màm ù bitɛ̄hɛɛ̀ nì màm ma ye lɛ̄ mukède yap nyɛn mɛ̀ gapēmel wɛɛ̀, 17 mɛ tɔhɔl wɛ̀ i mɔ̀ɔ̀ ma ɓôt ɓana, nì i mɔ̀ɔ̀ ma bilɔ̀ŋ bìpɛ, i ɓɔ̄nī nyɛn mɛ̀ ŋɔ̄m wɛɛ̀, inyùu yìbìl mìs map lɛ ɓa nyɔdi ī jǐbɛ̀, 18 ɓa temb mapūbi, ɓa nyɔdi ī
ŋgùy Saatàn, ɓa temb yak Nyāmbɛɛ̀, lɛ ɓa kos ŋwèhèl biɓeba nì ŋgàbàɓum i kède ɓā ɓā ye ɓàpubhaga inyùu hēmlɛ̀ ɓa nhēmlɛ mɛɛ̀.
19 Inyǔhālà, à Kiŋɛ Àgrǐpà, mɛ̀ bindɔ̄gɓɛnɛ ɓe mɛ yǐndà i nlòl i ŋgìi, 20 ndi mɛ̀ biɓòk kal ɓoòt ɓa Damāskò nì ɓa Yerūsàlɛ̀m nì ɓa lɔ̂ŋ Yudēà yɔ̀sonā nì ɓa bilɔ̀ŋ bìpɛ kî, lɛ ɓa hyɛl mìŋɛm, ɓa temb yāk Nyāmbɛɛ̀, ɓa ɓɔŋ mìnsɔn mi kolī nì hyɛ̀lŋɛm. 21 Inyùu jàm lini nyɛn Lòk Yudà i bigwèlel mɛ ī tēmpɛ̀l, ɓa sômblàk nɔl mɛ̂. 22 Lakìi mɛ̀ bikòs hola nì Nyambɛ̂, mɛ̀ tee lɛ̄tɛ̀ɛ̀ nì lɛ̌n ìni, mɛ̀ ɓòglàk ɓatīdigi nì ɓakɛ̄ŋi mbògi, mɛ̀ bipɔ̄t ɓe jaàm lìpɛ, ndik mā
ɓàpodôl nì Mosè ɓa kǎl lɛ̄ ma galɔ̀ɔ; 23 lɛ Krǐstò à ǹlama sɔn njɔnɔk, lɛ a ɓa nū bìsu i kède lìtùgɛ̀ li ɓawɔ̄ga, a aŋlɛ
ɓòt ɓana nì bìlɔ̀ŋ bìpɛ màpubi.
Paul à ŋòt Agrǐpà lɛ a hemlɛ
24 Ndi à ɓa kaa ɓǎŋ hālà, Festò à pɔt ni kīŋ kɛ̄ŋi lɛ, À
Paul, ù ŋkɔ̀n njêk; ŋgàndàk yɔ̌ŋ yī yɔ̌n ì ŋkònha wɛ njèk.
25 Nì Paul à kal lɛ, Mɛ̀ ŋkɔ̀n ɓe mɛ njèk, à ɓayɛ̂m lɛ Festò, ndi mɛ̀ mpɔ̄t biɓàŋga bi maliga nì bi pêk. 26 Inyǔlɛ̄ kiŋɛ
mɛ̀ mpōdos ni kāndaàlnyuu à ńyī màm mana; inyǔlɛ̄ mɛ̀
ńyī lɔŋgɛ lɔ̄ŋgɛ lɛ̄ jàm jɔkǐjɔ̄ munu màm mana li solī ɓē
nyɛ, inyǔlɛ̄ ma biɓòŋna ɓe lisɔ̀l. 27 À kiŋɛ Àgrǐpà, ɓàa ù nhēmlɛ ɓapodôl? Mɛ̀ ńyī lɛ ù nhēmlɛ̀. 28 Nì Àgrǐpà à kal Paul lɛ, Ndèk lana wɛ̀ɛ ù ǹyɔyɔy mɛ̂, lɛ mɛ ɓa mùt Krǐstò.
29 Nì Paul à kal lɛ, Ŋgòŋ yɛ̂m bisū bi Nyambɛ ì yè lɛ, tɔ̀ nì ndèk tɔ̀ nì ŋgàndàk, hà ndik wɛ̀tama ɓee, ndi yàk ɓa ɓɔ̄ɓasonā ɓa ŋɛ̄mblɛ mɛ ī lɛ̌n ìni, ɓa yilā kìi mɛ̀ yè,
hànduk ni ŋgàdà. 30 Ndi à pɔt ɓǎŋ hālà, kiŋɛ ì tɛlɛ̂p, nì ŋgɔmîn nì Bɛrnìs nì ɓòt ɓa ɓā ɓa yiī nì ɓɔ; 31 ɓa nyɔ̄di ɓǎŋ, ɓa kahal kàlna lɛ, mùt nunu à biɓɔ̀ŋ ɓe jâm li kolī nì nyɛ̀mb tɔ̀ ŋgàdà. 32 Nì Àgrǐpà à kal Festò lɛ, Mùt nunu à ɓak lɛ à ŋ̀ŋwehà, hànduk lɛ à sep ŋkaa yak Kāysà.

Mìnsɔn mi Ɓaomâ
27

1 Ŋgèdà i mèlhana lɛ̄ dì gwèe ǹluga i kɛ̀ Itālìà, ɓa ti Paul nì ɓòt ɓa mɔ̂k ɓàhɔgi i mɔ̀ɔ̀ ma ŋànɛ̀ mbogôl sondâ, jòy jee lɛ Yulìò, mùt ǹtoŋ gwêt Augustò. 2 Dì jop sìtimà ì Àdràmitìà ì ì ɓa lama lòo mbàà Asìà, dì nyɔdî, Àrìstarkò, mùt Màkèdonìà, ŋkɔ̀ŋ Tesàlonīkà, à ɓa ntōŋ wes. 3 Kɛl ì ɓa nɔ̂ŋ hâ, dì cak Sīdòn; Yulìò à ɓa ɓɔ̂ŋ Paul lɔŋgɛ̂, à ti nyɛ kùndɛ̀ i kɛ̀ yak màwanda mee lɛ ɓa kohlɛ nyɛ̄. 4 Di nyɔ̀di ɓǎŋ hà, dì kahal lòo mbàà Kiprò, inyǔlɛ̄ mbɛ̀bi ì ɓa kɔ̂lɓà ɓěs. 5 Dì tagɓɛ ɓǎŋ tūyɛ ɓɛ̀bɛ̀ɛ̀ nì ŋ̀gwaŋ Kilīkìà nì Pàmfilìà, dì cak Mīrà, ŋkɔ̀ŋ u Likìà. 6 Hanyɛ̄n ŋ̀ànɛ̀ mbogôl sonda à tehel sìtimà ì nlòl Alègsandrǐà, ì kɛ̀nɛ̀k Itālìà; à jubūs ɓes muù. 7 Dì ɓa kɛ ɓǎŋ mbɛ̀ŋɛ̀l ŋgàndàk dilɔ, dì pam ɓɛbɛ̀ɛ̀ nì Knidò nì ndùdù, mbɛ̀bi ì sòŋa ɓès dì tagɓɛnɛ mbàà Krětà, nì likās li Sâlmonē. 8 Dì luk ni ndùdù lɛtɛ̀ɛ̀ dì pam hɔma wadā à nsèbla lɛ Màɓoŋ Màlam, ɓɛ̀bɛ̀ɛ̀ nì ŋ̀kɔ̀ŋ Lasēà. 9 Kìi ŋgedà ì ǹtagɓɛ ɓes ŋgàndàk, yàk ǹluga u hyɛlɓa jaàm li konha wɔŋi, inyǔlɛ̄ ŋgèdà sogajɛ̄ ì ɓa ɓàtagɓaga, Paul à ɓehɛ ɓɔ, à kal lɛ, 10 À ɓôt, mɛ̀ ntɛ̄hɛ lɛ ǹluga u gaɓā ni ndùdù nì ŋgàndàk cibâ, ndi hà inyùu mbɛ̀gɛ̀ɛ̀ nì sìtimà gwɔtāma ɓee, ndi yàk inyùu nɔ̀m yes kî. 11 Ndi ŋ̀ànɛ̀
mbogôl sonda à ɛmblɛ nluk nì ŋwɛ̀t sitīmà ìlɔ̀ɔ̀ màm Paul à pɔt. 12 Ndi lakìi lìɓoŋ li ɓā ɓē lɔŋgɛ ī lòòhɛ̀nɛ̀ mbèŋ hâ, jògà lìkɛŋi li ti kiŋ lɛ di nyɔdi hà, tɔ̀ ɓa ye lɛ̄ ɓa pam Fènikà, liɓōŋ li Kreētà mbɔ̌m ŋwɛ̀lmbɔk hyòŋg nì ŋ̀ɔmbɔk hyôŋg, lɛ ha nyɛ̄n mbèŋ i loō ɓěs.13 Hùglɛ̀ mbɛbī i ŋwɛlmbɔk i hǒŋ ɓǎŋ, ɓa hɔŋɔl lɛ ɓa ŋkos jaàm ɓa sòmblak, ɓa ɓedes hikɔ̀bà, ɓa lugul ɓɛbɛ̀ɛ̀ nì ŋ̀gwaŋ Kretà. 14 I mbūs ndèk ŋgèdà mbuk mbɛ̀bi kɛ̄ŋi ì nsèbla lɛ Ùràkilò ì kahal hòŋ; 15 ì gwɛl sitīmà, ì la hā ɓe kɔɔ̄lɓa mbɛbī, dì ŋ̀ŋwas yɔɔ̀, ì kɛnā ɓes. 16 Dì tagɓɛ ɓǎŋ ī sī òn tidigi i ī nsèbla lɛ Kàudà, di teŋ kuŋgā ni ndùdù; 17 dì ɓedes ɓǎŋ yɔ̄, ɓa ɓɔŋ maàm inyùu tèŋ sìtimà; mbūs hālà, inyùu wɔ̀ŋi lɛ ɓa tiga lɛ ɓa leŋā Sīrtìs, ɓa suhūs bitìŋil bi mbuŋgà, halā nyɛ̄n mbɛ̀bi ì kɛ̀na ɓɔ̄. 18 Ndi kìi mbūk à ǹloha teēŋga ɓes, kɛl ì ɓa nɔ̂ŋ hâ, ɓa kahal lɛ̄p mbɛgɛ̀ɛ̀; 19 kɛl ì ǹyonos iaâ ɓa lɛp bitìŋil bi sitīmà nì mɔ̀ɔ̀ map ɓɔmɛ̀dɛ. 20 Tɔ̀ jɔ̀p li ɓā nɛnɛ ɓē ŋgandàk dìlɔ, tɔ̀ còdot, m̀buk kî à hòŋòk, ɓɔdŋɛm yɔsonā lɛ̄ dì gatɔ̄hlana i mâl.21 Ɓa kānda ɓǎŋ jɛ̄ ntàndaa ŋgedà, Paul à tɛlɛp i kède yap, à kal lɛ, À ɓôt, nì ɓe lama nōgol mɛ lɛ̄ nì nyɔdi ɓe Krětà, ki dì ŋ̀kos ɓe ndùdù ìni nì cibâ. 22 Hanânɔ ni mɛ̀ mɓēhɛ ɓee lɛ ni ɓan mìŋɛm; inyǔlɛ̄ mùt nyɛkǐnyɛ̄ i kède na᷆n à ganīmil ɓee, ndigi sìtimà. 23 Inyǔlɛ̄ aŋgɛ̀l Nyambɛ, nu mɛ̀ yè wèe, ni nu mɛ̀ ŋgwèlèl, ì ɓak ì tee mɛ̀ ipāŋ lɛɛ̄n juù, 24 ì kal mɛ lɛ̄, À Paul, ù kɔ̀n ɓaŋ wɔ̀ŋi, ù ǹlama tɛlɛp bisū bi Kaysà; nǔnkì, Nyambɛ à ǹti wɛ ɓɔ̄ɓasonā wɛ̀ nì ɓɔ nì yè i kède sìtimà. 25 Inyǔhālà, à ɓôt, ɓana mìŋɛm; inyǔlɛ̄ mɛ̀ nhēmlɛ Nyambɛɛ̀, lɛ i gaɓòŋa kìi à ŋ̀kal mɛɛ̀. 26 Ndi dì ǹlama leŋā òn yada.27 I ū u ńyonos jom nì manâ dì ɓa ɓômɓànà i tūyɛ Ādrìà ɓɛ̀bɛ̀ɛ̀ nì ŋɛm u, ɓàluk i sìtimà ɓa ɓā hɔŋɔɔ̀l lɛ ɓa sɔ ɓɛ̀bɛ̀ɛ̀ nì ŋ̀gwaŋ wada. 28 Nì ɓɔ ɓa hɛk ndip, ì pam mom imaà ma tol, mbūs ndèk ǹtɛl ɓa kondɛ̄ hɛɛ̀k, ì pam jom li tol nì itân. 29 Nì ɓɔ ɓa suhūs dikɔ̀bà dina dī ɓā di tiŋī mākɔ̄l ma sitīmà, inyùu wɔ̀ŋi lɛ ɓa tiga lɛ ɓa kahāp hɔ̀ma ŋgɔ̀k; nì ɓɔ ɓa kahal hɛ̀s kɛl. 30 Kìi ɓàluk ī sìtimà ɓa ŋkahal hɛ̄ŋ lɛ ɓa sɔ, ɓa ɓā suhùs kùŋga tūyɛɛ̀, wɛ̌ŋgɔ̀ŋlɛ ɓa ŋkɛ̀ i sùhùs dìkɔ̀bà ŋɔ̄ sitīmà. 31 Nì Paul à kal ŋànɛ̀ mbogôl sonda nì sonda lɛ̄, Iɓālɛ̄ ɓana ɓa ńyen ɓe i sìtimà, ki nì gapɛ̄y ɓee. 32 Hanyɛ̄n sōnda ī sɛ̄m mìŋkòò mi kuŋgā i ŋŋwas yɔ, i kwɔ̂.33 Ìlɔ̀lɛ kɛl ì ɓa yɛ, Paul à sɔɔhɛ ɓɔɓasonā lɛ ɓa jɛ, à kal lɛ, Lɛ̌n à yè kɛl ì ǹyonos jom nì ina lɛ̄ nì bikānda jɛ. 34 Jɔn mɛ̀ nsɔ̄ɔhɛ ɓee lɛ ni jɛ; inyǔlɛ̄ halā à nsòmbla inyùu tɔ̄hi na᷆n; inyǔlɛ̄ hyòŋ hi ŋɔ tɔ̀ hyada hi ganīmil ɓe tɔ wàda na᷆n. 35 À pɔt ɓǎŋ hālà, à yɔŋ kɔgā, à yegā Nyambɛ bīsū bi ɓɔɓasonā, à ɓɛk yɔ, à kahal jɛ̄. 36 Nì ɓɔɓasonā ɓa ɓan miŋɛm, yàk ɓɔ ɓa jɛ. 37 Ɓès ɓɔɓasonā dì ɓa ī sìtimà mbogôl ɓôt iɓaà nì mòm masâmbɔk nì ɓasamàl. 38 Ɓa mǎl ɓǎŋ jɛ̄ nyà ì kòli, ɓa lɛŋ konflaāwà i tūyɛ lɛ̄ sìtimà i hɔ̂y. Sìtimà ì ǹyin 39 Kɛl ì yɛ ɓǎŋ, ɓa yī ɓē mbɔ̄k ì, ndi ɓa tɛhɛ liɓoŋ jada li ɓā nì tɛgɛp ŋgwaŋ, ɓa hɛk peèk lɛ tɔ̀ɔ ɓa ye lɛ̄ ɓa kɛnā sitīmà nyɔ̀ɔ̂. 40 Ɓa tiŋīl dikɔ̀bà, ɓa ŋwas cɔ tūyɛɛ̀, ǹlèlèm ŋgedà ɓa hɔhɔ̄l miŋkòò mi bipago bi makɔl ma sitīmà, ɓa ɓedes mbuŋgà ŋɔ̄ sitīmà i kāp mbɛ̀bi, nì ɓɔ ɓa kɛ ŋgɔ̀là ŋ̀gwaŋ. 41 Ɓa pām ɓǎŋ hɔ̀ma màŋgudga ma mɓēp bipɛ̀s biɓaà, sìtimà ì om ŋkōga; nì ŋ̀ɔ wee u pâgɓɛ̀, u nit yaga kaŋ, nì màŋgudga ma ŋgûy ma kahal nyùgut makɔl ma sitīmà. 42 Pèk sonda ì ɓa lɛ ɓa nɔl ɓòt ɓa mɔ̂k, i tiga lɛ wàda wap à hɔk, à pɛy. 43 Ndi ŋ̀ànɛ̀ mbogôl sonda à ɓa sombòl tɔhɔl Paul, à tugā peèk yǎp. À kal lɛ ɓòt ɓa ńyī nyɔgī ɓa kwɔɔ̄ lēp, ɓa ɓok pām ŋgwāŋ; 44 ɓa ɓā yēglɛ, ɓàhɔgi ɓa kilàk maɓām, ɓapɛ nì gwɔ̀m bi sitīmà. Halā nyɛn i ɓòŋa lɛ̄ ɓɔɓasonā ɓa pɛy, ɓa pam ŋgwāŋ.
	

Mìnsɔn mi Ɓaomâ	
28

1 Dì pɛy ɓǎŋ, dì yi lɛ òn i ī nsèbla lɛ Maltà. 2 Ɓàhuu ɓā ɓoòt ɓa yɔŋ ɓes nì lìyomba ŋgandàk; inyǔlɛ̄ ɓa bikɔ̀t hyee, ɓa yis ɓehɓɔɓasonā, inyǔlɛ̄ nɔ̌p à ɓa nɔ, yàk nì lìhɛp li ɓâk. 3 Kìi Paul à ŋ̀kohlɛ ŋwind dikàhà, à ha cɔ jùu, pee ì pam mu inyùu mbììbɛ̀ hyèe, ì liiba nyɛ wɔ̀ɔ. 4 Ɓàhuu ɓā ɓoòt ɓa tɛ̄hɛ ɓǎŋ nyɔ̀ɔ ì yèŋi nyɛ̄ wɔ̀ɔ, ɓa kalna lɛ, Pèènà ì tà ɓe lɛ mùt nunu à yè mùt mànɔlâ, tɔ̀ lakìi à m̀pɛy tuyɛ̂, màpùnà ma ŋŋwàs ɓe nyɛ lɛ a nîŋ. 5 Nì nyɛ à ŋ̀ŋwɛs nyɔɔ i hyèe, à kos ɓe jaàm lìɓɛ. 6 Ndi ɓòt ɓa ɓā ɓā ɓɛɛ̀m lɛ ɓa tɛhɛ lɛ̄ à ǹnût, tɔ̀lɛ à hɔɔ ɓɛha mîm hisī; kìì ɓa ŋ́waa ɓɛ̂m, ɓa tɛhɛ lɛ jàm li mɓɔŋ ɓe nyɛ, ɓa heŋha mahɔŋɔɔ̀l map, ɓa kal lɛ à yè nyambɛ wàda. 7 Dìsi di ɓā ɓɛ̀bɛ̀ɛ̀ hâ di ɓā dī
muùt bìsu nu òn, jòy jee lɛ Publìùs; nyɛn à yɔ̌ŋ ɓès ni lìyomba, à yis ɓes nyɛ̄nī dìlɔ diaâ. 8 Ndi i ɓā lāna lɛ ìsaŋ Pūblìùs à ɓa à nìŋi, à kɔ̀nɔ̀k lìhɛp nì mbàhàl màcèl; nì Paul à jop nyɛ̄nī, à sɔɔhɛ̀, à kehī nyɛ mɔ̀ɔ, à melēs nyɛ.9 Jàm lini li ɓòŋa ɓǎŋ, yàk ɓàkɔ̀kɔ̂n ɓàpɛ ɓa ɓā mū òn ɓa lɔ̂, à melēs ɓɔ. 10 Ɓa ɓā ti ɓès ŋgandàk lìpem, kìi dì ŋ̀kahal nyɔ̄diì, ɓa ti ɓes gwɔ̀m bi ɓā soòmblà nì ɓěs. 11 I mbūs sōŋ iaâ, dì jop sìtimà i Àlègsandrìà, ì ì ɓa lôhɛ̀nɛ̀ mbèŋ ha òn î, ì ɓa nì yìmbnɛ Diòskurì, 12 dì cak ɓǎŋ Sìrakùs, dì yen haà dìlɔ diaâ. 13 Hanyɛ̄n dì ɓa kîŋànà,
dì pam Regìò; mbus hìlɔ hyada mbɛ̀bi ì lol ŋwɛ̀lmbɔk, kɛl ì ǹyonos iɓaà dì pam Pùtèolì, hɛ̌t di kɔbna lògtatà, 14 ɓa sɔɔhɛ ɓes lɛ di yen ɓɔ̄nī dìlɔ disâmbɔk; ha nī nyɛn dì kahal kɛ̀ i Rōmà. 15 Lògtatā nyɔ̀ɔ ī lɔ ɓɔ̀mà ɓěs lɛtɛ̀ɛ̀ nì Forùm i Āpìùs nì màndap ma ɓakèn maâ; Paul à tɛhɛ ɓǎŋ ɓɔ̄ à yegā Nyambɛɛ̀, ŋ̀ɛm u lɛt nyɛ. 16 Dì pam ɓǎŋ Rōmà, ŋ̀ànɛ̀ mbogôl sonda à ti ŋànɛ̀ ŋ̀àmb sonda ɓòt ɓa mɔ̂k, ndi Paul à kos kundɛ̀ i yèn wèè hɔma, nyɛ nì mǎn sōnda nū à ɓa tat nyɛ̄.17 Ndi i ɓòŋa lɛ̄, mbūs dìlɔ diaâ à sebēl ɓalom ɓa ɓoòt ɓa Lôk Yudà; kìì ɓa ŋkɔ̂dɓà, à kal ɓɔ lɛ, À lôgtatà, tɔ̀ lakìi mɛ̀ biɓɔ̀ŋ ɓe mɛ jàm i kɔ̀lɓà ɓòt tɔ̀ bìlɛm bi ɓasogol ɓes, mɛ̀ bitīna mɔ̀ɔ̀ ma ɓôt ɓa Romà kìi mùt mɔ̀k ìɓòdòl i Yèrusàlɛ̀m. 18 Ɓɔn ɓa mǎl ɓǎŋ tɔ̀ŋɔl mɛ̂, ɓa ɓā sombòl ŋwàs mɛ̂, inyǔlɛ̄ ɓa tɛ̄hɛ ɓē mɛ jàm li kolī nì nyɛ̀mb. 19 Ndi kìi Lòk Yudà i ŋkɔlɓa halà, mɛ̀ ɓe lama sēp ŋkaa yak Kāysà, hà inyùu ɓē lɛ mɛ̀ ɓeè mɛ̀ gwèe jàm i ūmuùl lɔ̀ŋ ɛ̂m ǹsɔ̀hi. 20 Inyùu jàm lini jɔn mɛ̀ ǹseblɛnɛ ɓee, i tɛ̄hɛ ɓèe nì kwèlès ɓèe; inyǔlɛ̄ inyùu ɓɔ̄dŋɛm i Isrǎɛ̀l yɔn mɛ̀ yènɛ̀ nsāŋ bikɛ̀y unu. 21 Nì ɓɔ ɓa kal nyɛ lɛ, Dì ŋ̀kos ɓe bikààt inyùù yɔ̂ŋ lɛ bi lol Yùdeà, tɔ̀ mǎntàta wàda lɛ à lɔ̂, à aŋâl tɔ̀ pɔt jàm lìɓɛ inyùù yɔ̂ŋ. 22 Ndi dì nsòmbol nɔk ni wɛ̀ jàm ù nhɔ̄ŋɔɔ̀l; inyǔlɛ̄ dì ńyī lɛ i mpōda hɔma nyɛ̂nsonā ìkɔ̀lɓà ntōŋ unu. 23 Kɛl ɓa nāŋa nyɛ̄, nì ŋgàndàk ì lɔ nyɛ̄nī liyèènɛ jee, nì nyɛ à tɔŋlɛ ɓɔ, à ɓɔk ki mbògi inyùu ànɛ̀ Nyambɛ̂, à ot ɓɔ inyùu Yēsù ìɓòdòl i mbēn Mōsè nì ɓàpodôl, ìɓòdòl kɛ̂glà lɛtɛ̀ɛ̀ nì kòkoa. 24 Ɓàhɔgi ɓa udā ni màm ma pōda, ɓàhɔgi ɓa hemlɛ ɓee. 25 Kìì ɓa mpam ɓe kiŋ yadā, ɓa nyɔdî ki Paul à ma pɔ̄t ɓaŋgā yada lɛ, Mbuu M̀pubi à yi pɔ̄t kìi à kǎl ɓàsogol ɓanân nyɔ̀ mpodôl Yèsayà lɛ, 26 Kɛ̀ɛ yāk lɔ̀ŋ ini, u kal lɛ̄, I nnɔ̄gɔɔ̀k nì ganɔ̄k, ndi nì gatībil yaga ɓe yi; i ntɛ̄hgɛ̀ nì gatɛ̄hɛ, ndi nì gaɛ̀ndɛl ɓee; 27 inyǔlɛ̄ mìŋɛm mi ɓòt ɓana mi nlɛ̀t, yàk mào map ma nlɔŋ, ɓa bisūdɛ mis map, lɛ ɓa tiga tɛhna ni mìs map; nì nɔga nì mào map, mìŋɛm ŋwap mi tiga tibil yi, lɛ ɓa tiga lɛ ɓa hyɛ̂lɓà, ndi mɛ̀ melēs ɓɔ. o 28 Ɓèè yina nī lɛ, tɔhi Nyāmbɛ īni i ŋoma bilɔ̀ŋ bìpɛ; yàk gwɔ bi ganɔ̄k. 29 [À mǎl ɓǎŋ pɔ̄t biɓàŋga bini, Lòk Yudà i kahal kɛ̀, i pênàgà ŋgàndàk.] 30 Nì nyɛ à yen ŋgiìm ŋwii iɓaà, ndāp nyɛmɛ̀dɛ à ɓa saâ, à lɛɛgɛ̀gɛ̀ ɓɔɓasonā ɓa ɓā lɔ nyɛ̄nī, à aŋlàk inyùu ànɛ̀ Nyambɛ̂, 31 à niigàgà inyùu Ŋwɛ̀t lɛ Yesù Krǐstò nì màkend mɔmasonā iɓaɓe mût i sòŋà nyɛ.


Romà
1

1 Mɛ̀ Paul, ŋ̀kɔ̀l u Yesù Krǐstò, ǹsěblàgà i ɓā ŋ̀omâ, m̀ɓàgâk inyùu Fǎŋglìùm hi Nyambɛ̂, 2 hi à ɓǒk ɓōn ni ɓàpodôl ɓee i kède Bìkààt Bìpubi, 3 inyùu Màn weē, nu à yìla mboo Dāvìd kǐŋgèdà mìnsòn, 4 nu à teeba nì lìpemba i ɓā Mǎn Nyāmbɛɛ̀, kǐŋgèdà Mbuu pubhà inyùu lìtùgɛ̀ li ɓâwɔga, halā à yè lɛ Yesù Krǐstò, Ŋwɛ̀t wês. 5 Inyùù yeē nyɛn dì kùhul kàrîs, yàk nì ǹsɔn ŋomâ, lɛ ndi bìlɔ̀ŋ bìpɛ gwɔbisonā bi ɓana mànoglà i hēmlɛ̀ inyùu jòy jee; 6 yàk ɓèè kî nì yè mû, ɓàsèblaga lɛ ni ɓa ɓòt ɓa Yesù Krǐstò.7 Inyùu ɓɔ̄ɓasonā ɓa ye Rōmà, ɓòt Nyambɛ à ŋgwe᷆s, ɓàsèblaga i ɓā ɓàpubhaga. Kàrîs ì nlòl ni Nyāmbɛ Tàta wès nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ.8 Kìi jàm li bisu mɛ̀ ntī Nyambɛ wɛ̀m màyègà i jòy li Yesù Krǐstò inyùu ɓèè ɓɔɓasonā, lɛ hemlɛ̀ nân i ŋkɛ̀ ŋgan ŋkɔ̀ŋ
hisi wɔnsonā. 9 Inyǔlɛ̄ Nyambɛɛ̀, nu mɛ̀ ŋgwèlel i kède mbūu wɛɛ̀m i āŋaàl Fǎŋglìùm hi Man wèe, à yè mbògi yɛ̂m lɛlaa mɛ̀ ŋŋwàs ɓe mɛ ī ɓìgdà ɓèe, kàyèlɛ ŋgèdà yɔ̀sonā mɛ̀ nsɔ̄ɔhɛ̀, 10 mɛ̀ ńyɛ̀mhɛ ndigi nyɛ̄, lɛ tɔ̀ɔ̀ kɛl yadā Nyambɛ à yè lɛ à nehnɛ mɛ njɛ̌l kǐŋgèdà sòmbòl yee, ndi mɛ pam nyɔ̀ɔ ɓěnī. 11 Inyǔlɛ̄ ŋgǒŋ ì gwèe mɛ̀ i tɛ̄hɛ ɓèe, lɛ mɛ laā tī ɓee lìkèblà li kari᷆s lìhɔgi li Mbuu i lèdès ɓèe; 12 halā à yè ndigi lɛ̄, mɛ kos hɔ̀gɓɛ̀ i kède na᷆n lòŋ yada ni ɓèe hī wadā weēs inyùu hēmlɛ̀ i nûmpɛ, i nân nì yɛ̂m kì.13 À lôgtatà, mɛ̀ nsòmbol ɓe mɛ lɛ̄ yi i heŋel ɓèè mu jàm lini lɛ, mɛ̀ bimèles ŋgandàk ŋgelè i lɔ̀ nyɔ̀ɔ ɓěnī, lɛ ndi mɛ ɓana kì màtam màhɔgi i kède na᷆n, kìkìi mɛ̀ gwèe ī kède bī bìlɔ̀ŋ bìpɛ, ndi njɛ̌l ì biyìbɓana mɛ lɛ̄tɛ̀ɛ̀ nì bilɛ̂n.14 Inyǔlɛ̄ tɔ̀ ɓa ɓā yàà Grikìà, tɔ̀ ɓàhuu ɓā ɓoòt, tɔ̀ ɓa ɓā yāga ɓoòt ɓa gweē pèk, tɔ̀ bìjoŋ, ɓɔɓasonā ɓa mɓàt ndigi mɛ̀ pil. 15 Halā nī nyɛn mɛ̀ nyegi lɛ̄ mɛ aŋlɛ yàk ɓèè Fǎŋglìùm nyɔ̀ɔ ī Rōmà.16 Inyǔlɛ̄ mɛ̀ ŋ́wēl ɓe mɛ Fǎŋglìùm hi Kr� stò nyùu, inyǔlɛ̄ hi ye lìpemba li Nyambɛ īnyùu tɔ̄hi ī hikìi mùt à nhēmlɛ̀, ìɓòdòl yak mǎn Lòk Yudà ìkɛ̀pam yāk mǎn Grǐkìà. 17 Mu nyɛ̄n tɛ̄lɛɛ̀bsep Nyambɛ i nsɔ̀ɔ̀lana ni hēmlɛ̀, i eggà i hēmlɛ̀, kìkìì i ye ǹtǐlɓàgà lɛ, Mùt à tee sēp inyùu hēmlɛ̀ nyɛn à ganìŋil.18 Inyǔlɛ̄ hìun hi Nyambɛ hī nsɔɔ̀lànà, hi lolàk i ŋgìi, hi kɔ̂lɓàgà lìyàn Nyambɛ nì ŋgìtɛlɛ̂bsep yɔ̀sonā ì ɓòt, ɓɔn ɓa ŋkēŋ maliga i kède ŋgìtɛlɛ̂bsep. 19 Inyǔlɛ̄ màm ma ńyīha muùt lɛ Nyambɛ à yè ma ńyība i kède yâp, inyǔlɛ̄ Nyambɛ à eba ɓɔ̄ mɔ̄. 20 Ŋgɔ màm mee, halā à yè lɛ lìpemba jee li ɓɔgā, nì lìɓâk jee li Nyambɛ̂, tɔ̀ lakìì ma ntēheà ɓee, ma nnɛ̄nɛ ɓaŋgā ɓaŋgā ìɓòdòl yaga bihègel bi ŋkɔ̀ŋ hisi, inyǔlɛ̄ ɓòt ɓa ye lɛ̄ ɓa yimbɛ̄ mɔ i kède màm ma hèga, lɛ ndi ɓa ɓāna ɓaāŋ lìkee. 21 Inyǔlɛ̄ ɓa ɓā yi yāga Nyambɛɛ̀, ndi ɓa tī ɓē nyɛ lìpem wɛ̌ŋgɔ̀ŋlɛ Nyambɛ̂, tɔ̀ ti màyègà, ndi ɓa yǒm ī kède màhɔŋɔ̂l map, dìtèègè cap di miŋɛm di yilā jiibɛ̀. 22 Hɔ̀ma ɓa kàlɓa lɛ̄ ɓa gweē pèk, hanyɛ̄n ɓa yìla gwɔ̀mâ, 23 ɓa luga ki lìpem li Nyambɛ nū à ŋòbì ɓee nì òŋgɓà i pònà mût bìnàm nu à ŋòbì, nì i dinùni, yàk nì i binùga bi màkòò manâ, halā kì nì i gwɔ̀m bi ŋòt maɓùm hisī.24 Jɔ ni jɔn Nyāmbɛ à coo ɓɔ̄ lɛ ɓa ɓɔŋɔ̄k màm ma nyɛgā i kède mìnhɛŋa mi miŋɛm ŋwap, ndi ɓa obōs manyùù map ni màm ɓa mɓɔ̀ŋ i kède yâp. 25 Ɓɔ ki ɓɔ̄n ɓa lūga màliga ma Nyambɛ nì bìtɛmbɛɛ, ɓa sîŋggɛ̀ kì bìhègel miŋɛ̄m, ɓa lomblàk gwɔ i ŋɔ̄ Nhɛ̀k, nu à yè ǹsǎyɓàk i ɓɔ̀ga ni ɓɔ̀ga. Ààmɛ̀n.26 Inyùu hālā nyɛ̄n Nyāmbɛ à coo ɓɔ̄ lɛ ɓa keŋā nì mìnhɛŋa mi ŋòbos ɓɔ. Inyǔlɛ̄ ɓòdàà ɓap ɓa cěl yèn nì ɓòòlom, ndi ɓa nɔŋɔ̀k mànjɛ̀l ma kolī ɓēe. 27 Yàk ɓòòlom kî ǹlèlèm halà, ɓa cěl yèn ni ɓòdàa, ɓa ɔdɓana ɓɔ nì ɓɔ mbūs, mìŋɛm mi lɔŋɔ̂k ndigi ɓɔ̄, kàyèlɛ ɓàsɔ ɓôlom ɓa ɓɔ̂ŋnàgà ndòŋ mâm i ŋ́wēha nyuu, ndi ɓa kuhūl ɓɔmɛ̀dɛ nsaâ u ŋkɔ̀la ni bìyòmòk gwap.28 Ndi lakìì ɓa ɓūba ɓē i yī Nyāmbɛɛ̀, Nyambɛ à sɛ̌m ɓɔ̄ i mɔɔ ma mbuu biyogdà wada, kàyèlɛ ɓa mɓɔ̀ŋ mâm ma kolī ɓēe, 29 kìkìi ɓòt ɓa yoni nì ŋgìtɛlɛ̂bsep yɔ̀sonā, nì hi jâm lìɓɛ, nì hep yɔsonā, yàk nì ɓeba ŋɛm yɔsonā. Ɓa yaba yāga ni tāmaà, nì mànɔlâ, nì ǹdaŋ, nì màndɔn; ɓa ɓa ki ɓàhègdà ɓeba inyùu ɓòt ɓɔɓasonā, 30 nì ɓa minsɔ̀hi, nì ɓa minsɔ̀gâ, nì ɓàɔ̀ɔ̀ Nyambɛ̂, nì ɓòt ɓa ŋgagàl, nì ɓòt ɓa ŋgok, nì ɓàhùmbùl mànyùu, nì ɓa pêk bìɓeba bi mâm, nì ɓàndɔgɓɛ̀nɛ̀ ɓàgwâl ɓap, 31 nì dìtèègè di ɓôt, nì ɓàsàgàl màlombla, nì ɓòt ɓa diŋgònok, nì ɓòt ɓa ŋkɔ̀na ɓe ŋgɔɔ.32 Ɓɔ ki ɓɔ̄n, tɔ̀ lakìì ɓɔmɛ̀dɛ ɓa nnɛ̄k ɓe litìŋ li Nyambɛ̂, ɓa mɓɔ̀ŋ ndigi ɓē màm mana ɓɔ̀ŋ yɔtāma, ndi i ŋgèdà
	

Romà
2
	
1 Jɔn, à wɛ mùt ù ŋōma minsɔ̀hi, tɔ̀ ù yè ǹjɛɛ, ù gwèe ɓē likee. Ŋgɔ ǹsɔ̀hi ù ŋōm muùt m̀pɛ, wɔ yaga wɔn u ŋkwèha wɛmɛ̀dɛ ŋkaa, inyǔlɛ̄ ǹsɔ̀hi ù ŋōm nyɛ inyùu màm à mɓɔ̀ŋ, yàk wɛ̀ ù mɓɔ̀ŋ minlèlèm mi mâm. 2 Ndi dì ńyī lɛ mbàgi Nyāmbɛ à mpēmhɛnɛ ɓoòt ɓa mɓɔ̀ŋ ndôŋ mâm ini ì yè ndigi kǐŋgèdà màliga. 3 Ndi, à wɛ mùt ù ŋōm ɓoòt ɓa mɓɔ̀ŋ i ndòŋ mâm ini mìnsɔ̀hi, ndi yàk wɛ̀ ù ɓɔ̀ŋɔ̀k ǹlèlèm, ɓàa wɛ̀mɛ̀dɛ ù nhɔ̄ŋɔl lɛ mbàgi Nyāmbɛ ì galɛ̄s wɛɛ̀? 4 Tɔ̀lɛ ù mɓīda ɓe ni lìŋgwàŋ li lɔŋgɛ yēe, tɔ̀ nì lìmà yee, tɔ̀ nì nihbɛ̀ yee, ù ńyī ɓe ki tɔ̀ lɛ lɔŋgɛ Nyāmbɛ ī ŋēga wɛ ī hyɛ̀lŋɛm? 5 Ndi lakìi ù ǹnay, ŋ̀ɛm wɔŋ u tɔp ɓe tɔ hyɛ̀lɓà, wɛ̀ɛ ù ŋkòhlɛnɛ ndigi wɛ̀mɛ̀dɛ hìun inyùu ŋgwà hiun, i ŋgèdà Nyambɛ à gasɔ̀ɔ̀lɛnɛ mbagī yeē ì tee sēp. 6 Nyɛn à gatìmbhɛ hikìi mùt kǐŋgèdà mìnsɔn ŋwee. 7 Inyùu ɓòt ɓa nnīhbɛ i kède ǹsɔn ǹlam, ɓa yeŋêk kì lìpem, nì bìɓegês, nì màm ma ŋòbì ɓee, à gatìmbhɛ ɓɔ nìŋ ɓɔgā; 8 ndi ɓòt ɓa pênà, nì ɓa ɓā nnōgol ɓe maliga, ɓa nnōgol ndigi ŋgìtɛlɛ̂bsep, à gatìmbhɛ ɓɔ hìun nì nyay, 9 njiihà nì bìkùù, inyùu hīkìi ŋ̀ɛm mût à mɓɔ̀ŋ ɓeba, bisū bìsu u man Lòk Yudà yàk nì u man Grǐkìà kì. 10 Lìpem li gaɓā nì bìɓegês nì ǹsàŋ inyùu hīkìi mùt à mɓɔ̀ŋ lɔŋgɛ̂, ìɓòdòl yaga man Lòk Yudà ìkɛ̀pam mǎn Grǐkìà. 11 Ŋgɔ Nyambɛ à ntɔ̄dɔl ɓe muùt nyɛkǐnyɛ̄. 12 Inyǔlɛ̄ ɓɔɓasonā ɓa ɓɔ̌ŋ ɓēba, iɓaɓe mben, ɓɔn ɓa ganīmil kiì iɓaɓe mben; ndi yàk ɓa ɓɔ̄ɓasonā ɓa ɓɔ̌ŋ ɓēba i sī mbēn, ɓɔn ɓa gakùhul mbagī mu mbēn. 13 Inyǔlɛ̄ hà ɓàɛmblɛ̀mben ɓe ɓɔn ɓa tee sēp bisū bi Nyambɛɛ̀, ndik ɓàteedàmben ɓɔn ɓa gakèla lɛ ɓa tee sēp. 14 Ndi ŋgèdà bìhaarɛ̀n bi ye lɛ̄ bi ɓɔɔ̄ŋ maàm ma mben kǐŋgèdà lìgweâk, tɔ̀ lakìì ɓa ńyī ɓe mben ì yɔ̀mɛ̀dɛ, wɛ̀ɛ̀ bi gweē yàà ŋgîm mben ni ɓɔ̄mɛ̀dɛ, lakìi ì mben ì nhēŋel ɓɔ; 15 gwɔn bi ŋēba lɛ bi ńyī yonos mben ì yè ǹtǐlɓàgà i kède mìŋɛm ŋwap, yàk kiŋŋɛ̄m ì mɓɔ̀k nlèlèm mbogī loòŋ, màhɔŋɔ̂l map mɔmɛ̀dɛ ma ŋōmna minsɔ̀hi, tɔ̀ sòŋà mànyùu, 16 i ŋgwà Nyambɛ à gapēmhɛnɛ maàm ma ɓôt ma solī mbàgi ni Yēsù Krǐstò kǐŋgèdà Fǎŋglìùm hyɛ̂m.17 Ndi wɛ̀, i ɓā nī lɛ ù nsèbla man Lòk Yudà, ŋ̀ɛm u yɛ̂gɓɛ̀gɛ̀ kì wɛ̀ lakìi ù ńyī mben, ù yadɓɛ̀gɛ̀ inyùu Nyāmbɛɛ̀, 18 ù yîk sòmbòl yee, ù yîk kì ɓagal mâm kìkìì ɓa nnīiga wɛ mū mbēn, 19 ndi iɓālɛ̄ ù ńyī tɔy lɛ wɛ̌n ù yè ŋ̀ega ɓòt ɓa ndim, nì màpubi inyùu ɓòt ɓa ye ī jǐbɛ̀, 20 nì ŋ̀eba bìjoŋ bi ɓôt màhòhà map, nì màlêt ndèk ɓɔɔŋgɛ, lakìi mbēn yɔ̌n ì ŋēba wɛ bìɓuk bi ɓaŋgā yī nì bi maliga, 21 ɓàa ù nnīiga muùt nûmpɛ, ndi ù ǹniiga ɓe wɛmɛ̀dɛ? Ɓàa wɛ̌n ù yè ù aŋlàk lɛ, Mùt à nip ɓaŋ, ndi wɛ̀ ù nibîk? 22 Ɓàa wɛ̌n ù yè ù kàlàk lɛ, Mùt à kɛ̀ ɓaŋ ndèŋg, ndi wɛ̀ ù kɛ̀nɛ̀k?Ɓàa wɛ̀ɛ bìsat bi nhīndha wɛ ŋ̀ɛm, ndi ù kwahlàk gwɔ̀m mu bītēmpɛ̀l gwap? 23 Ɓàa wɛ̌n ù ńyādɓɛnɛ inyùu mbēn, ndi ù òbhàk ndigi jòy li Nyambɛ īnyùu màlɛl mɔŋ ma mben? 24 Inyǔlɛ̄ bìlɔ̀ŋ bìpɛ bi ŋòbos Nyambɛ jǒy inyùu màm nì mɓɔ̀ŋ, kìkìì i ye ǹtǐlɓàgà. 25 Ŋgɔ lìkwɛ̀ɛ̀ li mɓāhaàl tɔy iɓālɛ̄ ù ntēeda mben; ndi iɓālɛ̄ ù yè ǹlɛlmbēn wɛ̀ɛ lìkwɛ̀ɛ̀ li ńyìla ŋgikwɛ̀ɛ̀bà. 26 Jɔn iɓālɛ̄ mùt à ńyī ɓe likwɛ̀ɛ̀, à yè lɛ à teeda matìŋ ma mben, ɓàa ŋgìkwɛ̀ɛ̀bà yèe ì gaēŋa ɓe kìkìi lìkwɛ̀ɛ̀? 27 Ndi iɓālɛ̄ mùt, nu à ńyī ɓe likwɛ̀ɛ̀ ìɓòdòl yaga ligwēe jēe, à yè lɛ à yonos mben yɔ̀sonā, ɓàa à gaōm ɓe wɛ ǹsɔ̀hi, wɛ̀ nu ù gwèe kààt ì mben nì lìkwɛ̀ɛ̀, ndi ù lɛlɛ̂k ŋ̀kùgà mben? 28 Inyǔlɛ̄ mùt à ye ndik mǎn Lòk Yudà inyùu bìtee bi mis, hà nyɛ ɓe nyɛn à yè tɔy man Lòk Yudà; tɔ̀ likwɛ̀ɛ̀ li nnɛ̄nɛ ndigi mīnsòn bitēe bi mis, hà jɔ ɓe jɔn li ye tɔ̄y likwɛ̀ɛ̀. 29 Ndi iɓālɛ̄ mùt à yè mǎn Lòk Yudà nyɔ̀ɔ kède, nì iɓālɛ̄ à yè ŋ̀kwɛ̌bàgà ŋɛ̄m, i kède mbūu, hà i kède màkedêl ɓee, wɛ̀ɛ mùt nu nyɛ̄n à yè tɔy man Lòk Yudà. Nyɛ ki nyɛ̄n à ŋkòs biɓegês, hà nì ɓòt ɓee, ndik nì Nyambɛ̂.


Romà	
3

1 Halā wɛ̀ɛ yàmb i man Lòk Yudà i yenɛ̀ ni hɛɛ? Tɔ̀lɛ lìkwɛ̀ɛ̀ li mɓāhal kii? 
2 Ŋgɔ ɓàŋga yàmb ì yè mu mānjɛ̀l mɔmasonā. Jàm li bisu lɛ, Nyambɛ à lòndos ɓɔ̄ bìpodol gwee.
3 Ki yɔ? Iɓālɛ̄ ɓàhɔgi ɓa tɔ̄p ɓē hemlɛ̀, ɓàa ŋgìtɔbhemlɛ̀ yap yɔn i gatùga ɓonyoni i Nyambɛ̂?
4 Ɓààloŋɛ! Nyambɛ ā leēbna lɛ̄ à yè màliga, ndi hi mût lɛ à yè mùt bìtɛmbɛɛ, kìkìì i ye ǹtǐlɓàgà lɛ, Lɛ ndi u ɓa nū à tee sēp i kède bìɓàŋga gwɔŋ, u ɓa kì ŋgì ǹsɔ̀hi ŋgèdà ù ŋkēês. 5 Ndi iɓālɛ̄ ŋgìtɛlɛ̂bsep yes i mɓàmbal tɛlɛ̂bsep Nyāmbɛɛ̀, wɛ̀ɛ̀ di kal lāa? Ɓàa wɛ̀ɛ Nyāmbɛ à tee ɓē sep Jòy li ɓɔŋgìkwɛ̀ɛ̀bà li ntìlɓa inyùu bìlɔ̀ŋ bìpɛ, bi bī yī ɓē Nyambɛ nū Lòk Yudà ŋgèdà à ŋkōp hiun i ŋgìì yês? [Mɛ̀ mpɔ̄t yaā halā kìkìi lɛ̄m ɓoòt.] 6 Ɓààloŋɛ! Ɓalɛ i ɓāk halà, ki Nyāmbɛ à gapēmhɛnɛ la ŋkɔ̀ŋ hisi mbagī? 7 Ndi iɓālɛ̄ bìtɛmbɛɛ gwɛ̂m gwɔn bi mɓàmbal maliga ma Nyambɛ lɛ̄ à ǹyaba ni lìpem, wɛ̀ɛ inyǔkī ɓa ŋgi umlàk mɛ̀ ǹsɔ̀hi wɛ̌ŋgɔ̀ŋlɛ m̀ɓɔ̀ŋɓeba? 8 Ndi lɛlaa dì kòli ɓē pɔt, kìkìì ɓa ŋòbos ɓes mǒy wɛ̌ŋgɔ̀ŋlɛ dì mpɔ̄t lɛ, Di ɓɔŋɔ̄k bìɓeba bi mâm lɛ ndi lɔ̄ŋgɛ ī pemel mū ī kède? Ŋgɔ ɓâhɔgi ɓa nnyɛ̀ ki ɓès halà.
Mbàgi nō goòs i ɓòt ɓana ì tee sēp.9 Ki yɔ? Ɓàa ɓès ɓɔn dì nlɔ̀ɔ̀ ɓɔ? Tɔ̀ ndèk hìsǐī yaga.Inyǔlɛ̄ dì m̀mal om Loòk Yudà nì ɓòt ɓa Grikìà ǹsɔ̀hi lɛ
ɓɔɓasonā ɓa ye ī sī ɓēba. Kìkìì i ye ǹtǐlɓàgà lɛ, 10 Mùt à tee sēp à tà ɓee, tɔ̀ wàda yaga. 11 Mùt à ntībil yi à tà ɓee, tɔ̀ nu à ńyēŋ Nyambɛɛ̀ à tà ɓee. 12 Ɓɔɓasonā ɓa bicāba pɛɛ̀s ìpɛ, ɓa yilā gwɔma ŋgɛ̀m yàda. Mùt à mɓɔ̀ŋ lɔŋgɛ̂ à tà ɓee, tɔ̀ wàda ni hìnɔ̀ɔ. u 13 Lìɓit jap li ye kìkìi sɔ̀ŋ ì nehi.
	Dìlemb cap di mpɔ̄t ndigi nì màndɔn.  Mbòŋ pee ì yè mukède bìɓep gwap bi nyɔ̂.  14 Mànyɔ̀ map ma ńyɔn ni ndììhɛ̀ nì lìlòli. 15 Màkòò map ma nhɔ̄ɔ kɛ ī kōp màcèl.
16 Cibâ nì ndùdù gwɔn bi ye mū mānjɛ̀l ɓa nlòò. 17 Ɓa ńyī ɓe njɛɛ̄l ǹsàŋ. y 18 Kɔ̀n Nyambɛ wɔ̀ŋi i ta ɓē i mìs map. 
19 Ndi dì ńyī lɛ màm mɔmasonā mbēn ì mpɔ̄t, ì ŋkàl yaga mɔ ɓòt ɓa ye ī sī mbēn, lɛ ndi nyɔ̀ hi mût u yibɓa, ndi ŋ̀kɔ̀ŋ hisi wɔnsonā u kwɔɔ̄ ī sī mbàgi bisū bi Nyambɛɛ̀, 
20 inyǔlɛ̄ ǹsòn wɔkǐwɔ̄ u gakèla ɓe lɛ u tee sēp bisū gwee inyùu mìnsɔn mi mben, inyǔlɛ̄ mben yɔ̌n ì ntībil yis muùt ki i ye ɓēba.
21 Ndi hanânɔ ni tɛlɛ̂bsep Nyambɛ ī mmaāl sɔɔ̀là iɓaɓe inyùu mbēn, mben yɔ̀mɛ̀dɛ yàk nì ɓàpodôl ɓa ɓā ɓògol yɔ mbògi; 22 mɛ̀ ŋkàl lɛ, Yɔn i ye tɛ̄lɛɛ̀bsep Nyambɛ nì njɛ̌l hēmlɛ̀ Yesù Krǐstò inyùu nì i ŋgìi ɓā ɓɔ̄ɓasonā ɓa nhēmlɛ̀; inyǔlɛ̄ lɔ̀à i ta ɓēe, 23 lakìi ɓɔ̄ɓasonā ɓa biɓɔ̀ŋ ɓeba, ɓa haŋ ki nì lìpem li Nyambɛ̂. 24 Ndi inyùu kàrîs yèè nyɛn ɓa ŋkelā lɛ ɓa tee sēp yaŋgà yàŋgà, inyùu kɔ̀blà i ye ī Krǐstò Yesù. 25 Nyɛn Nyāmbɛ à tee īnyùu màcèl mee lɛ a ɓa bìkwàk inyùu hēmlɛ̀, lɛ ndi a eba tɛ̄lɛɛ̀bsep yee, lakìi Nyāmbɛ à ɓa ɓeŋgɛ̀ ɓe biɓeba bi ɓā ɓoŋà i ŋgèdà bìsu, à lìmìk ndigi ǹlìmîk; 26 lɛ ndi a eba tɛ̄lɛɛ̀bsep yee ŋgèdà ìni hanânɔ, lɛ nyɛmɛ̀dɛ à tee sēp, a ɓa kì nu à ŋkàl lɛ mùt à nhēmlɛ Yesù à tee sēp. 27 Bìyat bi yenɛ̀ ni ki hɛ̄ɛ? Bi mmal sigā njɛɛ̀l. Ndi inyùu kīnjɛ̄ ndòŋ mben? Ɓàa ì mìnsɔn? Tɔ̀ ndèk yaga; ndik īnyùu mbēn ì hemlɛ̀. 28 Inyǔlɛ̄ dì ńyìmbɛ lɛ, inyùu hēmlɛ̀ nyɛn mùt à ŋkèla lɛ à tee sēp iɓaɓe inyùu mìnsɔn mi mben. 29 Ɓàà Nyambɛ à yè ndigi Nyambɛ nū Lòk Yudà yɔtāma? Ɓàa à tà ɓe yâk nu bìlɔ̀ŋ bìpɛ? Ŋ̀ŋ̂, à yè yàk nu bìlɔ̀ŋ bìpɛ, 30 iɓālɛ̄ i ye tɔ̄y lɛ à yè ndik m̀pɔ̀m Nyambɛ wāda, nu à gakàl lɛ ɓàkwɛ̀ɛ̀baga ɓa tee sēp inyùu hēmlɛ̀, yàk nì ɓɔ̀ŋgìkwɛ̀ɛ̀bà ǹlèlèm halā īnyùu hēmlɛ̀. 31 Ɓàa dì nsàs ni mben inyùu hēmlɛ̀? Ɓààloŋɛ! Ŋgɔ dì nlèdes ndik mbēn nlědhàk.


Romà
4

1 Dì gakàl ni laa inyùu Àbràhâm, sogolsògòl wěs kǐŋgèdà mìnsòn? 2 Inyǔlɛ̄ ɓalɛ ɓɔ ndi Àbràhâm à kèla lɛ̄ à tee sēp inyùu mìnsɔn, wɛ̀ɛ à gwèe yādɓɛnɛ, ndi hà bisū
bi Nyambɛ ɓēe. 3 Inyǔlɛ̄ Lìtìlà li ŋkàl laa? Ndi Àbràhâm à hemlɛ Nyāmbɛɛ̀, nì halā à eŋa nyɛ inyùu tɛ̄lɛɛ̀bsep. a 4 Ndi mùt à ŋgwɛ̀l nsɔn, ǹsaâ wee u ŋēŋa ɓe kìkìi kàrîs, ndik kìkìi pīl. 5 Ndi nu à ŋgwɛ̀l ɓe nsɔn, ndi à hemlɛ̀gɛ̀ ndik nūà ŋkàl lɛ ǹyàn Nyambɛ à tee sēp, hemlɛ̀ yee yɔn i ŋēŋa inyùu tɛ̄lɛɛ̀bsep. 6 Kìkìi yàk Davìd à mpɔ̄t inyùu màsɔda ma mût Nyambɛ à ŋāŋ lɛ à tee sēp, hà inyùu mìnsɔn ɓee, nyɛɛ̀,
7 Ɓa yàngà yap mben i ŋŋwêhlànà ɓa ye ɓɔ̀kimàsɔda, nì ɓa bìɓeba gwap bi nhubâ;8 Mùt Ŋwɛ̌t à gaēŋel ɓe nyɛ ɓēba à yè ǹsǎyɓàk. 9 Ɓàa masɔ̄da mana ma pōda īnyùu ɓàkwɛ̀ɛ̀baga ɓɔtāma, tɔ̀ yàk inyùu ɓɔ̀ŋgìkwɛ̀ɛ̀bà? Ŋgɔ dì ŋkàl lɛ, hemlɛ̀ yɔn i ēŋa Àbràhâm inyùu tɛ̄lɛɛ̀bsep. 10 Lɛlaa ni yɔ i ēŋa nyɛ̄? Ɓàa i ŋgèdà ì nyɛ ŋ̀kwɛ̌bàgà, tɔ̀lɛ nyɛ ŋgìkwɛ̀ɛ̀bà? Ŋgɔ ha ŋgèdà à ɓa ŋgìkwɛ̀ɛ̀bà, à ɓâk à ŋgi yiī ǹsùdɛ̀. 11 Ndi à kǒs yìmbnɛ likwɛ̀ɛ̀ lɛ i ɓā ɓēndel tɛlɛɛ̀bsep inyùu hēmlɛ̀ à ɓa hemlɛ̀, nyɛ ŋgìkwɛ̀ɛ̀bà, d lɛ ndi a ɓa ìsaŋ ɓɔ̄ɓasonā ɓa nhēmlɛ̀, tɔ̀ ɓa ɓā yàà ŋgikwɛ̀ɛ̀bà, lɛ ndi tɛ̄lɛɛ̀bsep i eŋa kì ɓɔ. 12 Ha kì nyɛn à gaɓā isāŋ lìkwɛ̀ɛ̀ inyùu ɓɔ̄ɓasonā ɓa ŋkwɛ̀ɛ̀ba ɓe ndik lìkwɛ̀ɛ̀ jɔtāma, ndi ɓa nnɔ̀ŋ ki mū māɓàl ma hemlɛ̀ tatā wès Abràhâm à ɓa à gwèe, nyɛ ŋgìkwɛ̀ɛ̀bà.
13 Inyǔlɛ̄ Àbràhâm à kǒs ɓē likàk lɛ à gakòdol ŋkɔ̀ŋ hisi inyùu mbēn, tɔ̀ mboo yeē yāga, ndik īnyùu tɛ̄lɛɛ̀bsep i nlòl i hēmlɛ̀. 14 Ɓalɛ ɓɔ ndi ɓòt ɓa mben ɓa ɓâk ɓàkòdòl, ki hēmlɛ̀ i ńyìla yaŋgà, yàk lìkàk li obī. 15 Inyǔlɛ̄ mben ì nnyàŋgal hiun, ndi hɔ̀ma mbēn ì tà ɓee, wɛ̀ɛ tɔ̀ lìlɛlmbēn li ta ɓēe. 16 Jɔn ɓàkòdòl ɓa yenɛ̀ ɓàkòdòl inyùu hēmlɛ̀, lɛ ndi ɓa ɓa hālā īnyùu kàrîs. Halā nī nyɛn lìkàk li ye lɛ̄ li tɛlɛp ɓaŋgā inyùu mbōo yɔ̀sonā, hà inyùu ɓā ɓā ye ī sī mbēn ɓɔtāma ɓee, ndi yàk inyùu ɓā ɓā gweē ǹlèlèm hemlɛ̀ kìkìi Àbràhâm, nu à yè ɓèhɓɔɓasonā tàtâ, 17 bisū bi Nyambɛ nū à hemlɛ, nu à ntī ki ɓàwɔga nîŋ, nì nu à nsèbel mâm ma ta ɓēe lɛ ma ɓa [kìkìì i ye ǹtǐlɓàgà lɛ, mɛ̀ m̀mal tee wɛ ìsaŋ ŋgàndàk bìlɔ̀ŋ]. 18 Nyɛ ki nyɛ̄n à hemlɛ nì ɓɔdŋɛm, tɔ̀ lakìi jàm li ɓodol ŋɛm li ɓā ɓēe, lɛ ndi a yilā ìsaŋ ŋgàndàk bìlɔ̀ŋ kìkìì i kèla lɛ̄, Halā nyɛ̄n mbōo yɔɔ̄ŋ ì gaɓā. f 19 Hemlɛ̀ yee i tɔ̌mb ɓēe, tɔ̀ lakìi à yìmbɛ lɛ̄ nyùù yeē ì yè yaga mîm, inyǔlɛ̄ à ɓa ɓɛ̀bɛ̀ɛ̀ nì mbogôl ŋwìì yadā, à yìmbɛ kì yàk inyùu gwēlel Saāra lɛ i ɓā i niŋī kìkìi mìm. 20 Ndi inyùu lìkàk li Nyambɛ̂ à pènda ɓē jaàm mukède, wɛ̌ŋgɔ̀ŋlɛ à ntɔ̄p ɓe hemlɛ̀, ndi à lèdes ndīgi ŋ̀ɛm i kède hēmlɛ̀ yee, à tinâk kì Nyambɛ lìpem, 21 lakìi à tibil yī lɛ, lìkàk Nyambɛ à ti nyɛ̄, à yè kì lɛ à la yōnos jɔ. 22 Jɔ ni jɔn hēmlɛ̀ i ēŋa nyɛ̄ inyùu tɛ̄lɛɛ̀bsep. 23 Ndi i tìlɓa ɓē halā īnyùù yeē nyɛtāma lɛ i eŋa nyɛ̄, 24 ndi yàk inyùù yes i gaēŋa ɓes ɓa dì nhēmlɛ nu à tùgul Yēsù Ŋwɛ̀t wes i kède ɓàwɔga, 25 nyɛn à sèma īnyùu màhòhà mes, à tugɛ̄ ki īnyùu kèlà yes tɛlɛ̂bsep.


Romà
5
	
1 Jɔn lākìi dì m̀mal kelā lɛ dì tee sēp inyùu hēmlɛ̀, wɛ̀ɛ dì gwèe ǹsàŋ nì Nyambɛ īnyùu Ŋwɛ̀t wes Yesù Krǐstò. 2 Inyùù yeē nyɛn dì gwèènɛ lìjùbul jes inyùu hēmlɛ̀ munu kàrîs ìni dì teenɛ, dì ńyādɓɛnɛ ki īnyùu ɓɔ̄dŋɛm i lipem li Nyambɛɛ̀. 3 Ìlɔ̀ɔ̀ halà, dì ńyādap ki tɔ̀ i kède njīihà yàa, lakìi dì ńyī lɛ njiihà yɔ̌n ì mɓɔ̀ŋ ɓes lɛ dì honɓàgà; 4 ndi honɓà yɔn i ntī mbogī lām; mbògi lām kiì ɓɔdŋɛm; 5 ndi ɓɔdŋɛm i ŋ́wēha ɓe nyuu, inyǔlɛ̄ gweha Nyāmbɛ ī mmaāl kuba i kède mìŋɛm ŋwes nì ŋgùy Mbuu M̀pubi, nu à bitīna ɓes.6 Inyǔlɛ̄ ŋgèdà dì ɓa dì ŋgi yinɛ mìmɓɔ̀mba, Krǐstò à wel īnyùu ɓàyàn Nyambɛ ī ndèè ì teeba. 7 Inyǔlɛ̄ i ye ǹlɛ̀dɛk lɛ mùt à nɛɛbɛ wɔ inyùu mùt à tee sēp, ndi ɓɛbɛ̂k mùt à ɓak tɔy lɛ à lɛk tol i wɔ̄ īnyùu lɔ̄ŋgɛ mu᷆t. 8 Ndi Nyambɛ à ŋēba gweha yēe inyùù yes munu jàm lini lɛ, ŋgèdà dì ɓa dì ŋgi yinɛ ɓàɓɔ̀ŋɓeba, Krǐstò à wel īnyùù yês. 9 Jɔn lākìi dì m̀mal kelā lɛ dì tee sēp inyùu màcèl mee, wɛ̀ɛ dì gatɔ̄hlana tɔy ni hìun hi Nyambɛ īnyùù yeè. 10 Inyǔlɛ̄ iɓālɛ̄ dì saŋgla nì Nyambɛ īnyùu nyɛ̌mb Màn weē ŋgèdà dì ɓanɛ ɓàɔ̀ɔ̀ nyɛ, kinjɛ̄ ŋgàndàk ìlɔ̀ɔ̀ ha dì gatɔ̄hlana inyùu nìŋ yee, lakìi dì m̀mal saŋglà. 11 Ndi hà ndik hālā nyɛ̄tāma ɓee; ŋgɔ dì ńyādɓɛnɛ ki īnyùu Nyāmbɛ ī jòy li Ŋwɛt wes Yesù Krǐstò, nu à m̀mal kuhūl ɓes sāŋglà ini. 12 Inyǔhālā nī nyɛn, kìkìi ɓēba i jǒp ŋkɔ̀ŋ hisi inyùu mùt wàda, nyɛ̀mb kî ì lol inyùu ɓēba, halā nyɛ̄n nyɛ̌mb ì tola ɓòt ɓɔɓasonā, h inyǔlɛ̄ ɓɔɓasonā ɓa ɓɔ̌ŋ ɓēba. 13 Inyǔlɛ̄ ɓeba i ɓā yāga munu ŋkɔ̀ŋ hisi ìlɔ̀pam mālòl ma mben, ndi ɓeba i ŋēŋa ɓē iɓālɛ̄ mben ì tà ɓee. 14 Ndi nyɛ̌mb ì biànɛ̀ ìɓòdòl ŋgèdà Adàm ìlɔ̀pam ŋgèdà Mosè, i ŋgìi ɓā ɓā ɓɔ̌ŋ ɓē ɓeba kìkìi ī Adàm i lɛ̄l à lɛl mbēn; nyɛn à yè ndèmbèl mùt à ɓa lɛ̄ à galɔ̀ɔ. 15 Ndi i ta ɓē lɛ kìkìi lìhòhà li yê, halā kì nyɛn lìkèblà li kar�᷆s li yê. Inyǔlɛ̄ iɓālɛ̄ ŋgàndàk ɓòt ì wɔ īnyùu lìhòhà li mpɔ̀m mût wada, wɛ̀ɛ kàrîs Nyambɛ ì gayààmba, nì lìkèblà inyùu kàrîs ì mùt wàda lɛ Yesù Krǐstò, ìlɔ̀ɔ̀ halā lɛ̄ ɓa tina ŋgàndàk. 16 Ndi lìkèblà li ta ɓē kìkìi īnyùu m̀pɔ̀m mût wada u ɓɔ̌ŋ ɓēba; inyǔlɛ̄ mbàgi ì lǒl īnyùu lìhòhà jada lɛ ɓa kos mbàgi nōgoòs, ndi lìkèblà li kar�᷆s i mbūs ŋgàndàk màhòhà li ŋkùùha tɛlɛ̂bsep. 17 Inyǔlɛ̄ iɓālɛ̄ nyɛ̌mb yɔ̌n ì biànɛ inyùu lìhòhà li mpɔ̀m mût wada, wɛ̀ɛ ɓòt ɓa ŋkòs kari᷆s ì ńyàmb ni lìkèblà li tɛlɛ̂bsep ɓa ga-ànɛ tɔy i kède nìŋ inyùu m̀pɔ̀m mût wada lɛ Yesù Krǐstò.18 Halā nī kìkìi mbàgi nōgoòs ì lǒl ɓòt ɓɔɓasonā inyùu lìhòhà jada, halā yāga ki nyɛ̄n lìɓɔ̀ŋà jada li tee sēp li lǒl ɓɔ̄ɓasonā lɛ ɓa kelā lɛ̄ ɓa tee sēp ndi ɓa nîŋ. 19 Inyǔlɛ̄ kìkìi ŋgàndàk ɓòt ì yìla ɓàɓɔ̀ŋɓeba inyùu ndɔ̄k m̀pɔ̀m mût wada, halā yāga ki nyɛ̄n ŋgàndàk ɓòt ì gayìla ɓôt ɓa tee sēp inyùu mànoglà ma mpɔ̀m mût wada. 20 Ndi mben ì jǒp hā pōla lɛ lìhòhà li tôl; ndi i hɛ̌t ɓēba i tǒl, ha nyɛ̄n kàrîs ì yǎmb ǹyàmbâk, 21 lɛ ndi, lakìi ɓēba i biànɛ i kède nyɛ̀mb, la nyɛ̄n yàk kàrîs ì ŋànɛ inyùu tɛ̄lɛɛ̀bsep i ti nìŋ ɓɔgā inyùu Yēsù Krǐstò Ŋwɛ̀t wês.


Romà
6
	
1 Halā wɛ̀ɛ dì gakàl ni laa? Ɓàà di teŋɓɛgɛ nì ɓeba? Lɛ ndi kàrîs i tol? 2 Ɓààloŋɛ! Ɓès ɓa dì biwɔ̄ i pɛ̀s ɓeba, lɛlaa dì ganìŋil ki mūkède? 3 Tɔ̀ɔ nì ńyī ɓe lɛ, ɓèhɓɔɓasonā ɓa dì bisòblana i Krǐstò Yesù, dì bisòblana yaā i nyɛ̀mb yeē? 4 Halā nī nyɛn dì bijùba lôŋ yada ni nyɛ̄ i sòblɛ̀ dì bisòblana i nyɛ̀mb yeē, lɛ ndi kìkìi Krǐstò à tùglana ī kède ɓàwɔga nì lìpem li Isāŋ, wɛ̀ɛ yàk ɓès di hyumlak ī kède nìŋ dì ŋ̀kos yɔndɔ yɔndɔ. 5 Inyǔlɛ̄ iɓālɛ̄ dì m̀mal yilā ŋǎdɓàgà nì nyɛ i kède nyɛ̌mb ì mpòna nyɛmb yeē, ŋgɔ dì gaɓā ki ǹtìîk ɓà-àdɓaga ni nyɛ̄ i kède lìtùgɛ̀ li mpòna litùgɛ̀ jee. 6 Dì ǹlama yi jàm lini lɛ, ǹlòmbi wes mût u bitòmlana lôŋ yada ni nyɛ̄ mbāsa, lɛ nyùu ɓēba i obī, lɛ ndi dì ɓa ha ɓaŋ mìŋkɔ̀l mi ɓeba. 7 Inyǔlɛ̄ mùt ŋ̀wɔga à m̀mal tɔhla ni ɓēba. 8 Ndi iɓālɛ̄ dì biwɔ̄ ni Krǐstò, wɛ̀ɛ dì nhēmlɛ lɛ ɓěs nì nyɛ dì ganìŋ ki lòŋ, 9 lakìi dì ńyī lɛ, tùglànà Krǐstò à tùglana ī kède ɓàwɔga à tà ha ɓe lɛ à wɔ; nyɛ̌mb ì kèhi hā ɓe nyɛ ŋgìi kìkìi ŋwɛ̌t. 10 Inyǔlɛ̄ nyɛ̌mb à wɔ, à wel yɔ̀ i pɛ̀s ɓeba ŋgèlè yàda inyùu yɔ̄sonā; ndi nìŋ à nnìŋ hanânɔ, à nnìŋil ndigi yɔ̄ i pɛ̀s Nyambɛ̂. 11 Halā nī nyɛn yàk ɓèè, aŋa ɓèèɓɔmɛ̀dɛ kìkìi ɓàwɔga i pɛ̀s ɓeba, ndi ɓayomi i pɛ̀s Nyambɛ ī Yēsù Krǐstò Ŋwɛ̀t wês.
12 Jɔn ɓēba i ànɛ ha ɓaŋ ī kède mànyùù manân ma ŋ́wɔ̄, lɛ nì noglàk mìnhɛŋa ŋwap. 13 Nì sèmel ɓaŋ kì tɔ̀ ɓeba bìjò binân kìkìi bìjòl bi ŋgitɛ̄lɛɛ̀bsep, ndi sèmlana ndīgi Nyāmbɛ ɓèèɓɔmɛ̀dɛ wɛ̌ŋgɔ̀ŋlɛ ɓayōmi lɛ ɓa ntugɛ̄ i kède ɓàwɔga, yàk nì bìjò binân i pɛ̀s Nyambɛ kìkìi bìjòl bi tɛlɛ̂bsep. 14 Inyǔlɛ̄ ɓeba i gakàhap ɓe ɓee ŋgìì kìkìi ŋwɛ̌t, inyǔlɛ̄ nì tà yaga ɓe i sī mbēn, ndik ī sī kàrîs.
	
15 Kiyɔ? Ɓàà di ɓɔŋɔ̄k nī ɓeba, lakìi dì tà ɓe i sī mbēn, ndik ī sī kàrîs? Ɓààloŋɛ! 16 Ɓàa nì ńyī ɓe lɛ, sɛ̀m nì nsɛ̀m ɓeeɓɔmɛ̀dɛ yak mùt kìkìi mìŋkɔ̀l i nōgoòl nyɛ, wɛ̀ɛ nì yè ndik mìŋkɔ̀l mi mùt nì nnōgoòl; tɔ̀ mi ɓeba inyùu nyɛ̌mb, tɔ̀ mi manoglà inyùu tɛ̄lɛɛ̀bsep. 17 Ndi màyègà ma ɓa nì Nyambɛ lɛ̄ ŋgèdà nì ɓênɛ̀ mìŋkɔ̀l mi ɓeba nì binōgol ni ŋ̀ɛm ndòŋ maeba i bitīna ɓee; 18 ndi lakìi à bitìmbis ɓee ŋ̀gwelês i pɛ̀s ɓeba, wɛ̀ɛ nì biyìla miŋkɔ̀l mi tɛlɛ̂bsep.19 Ŋgɔ mɛ̀ mpɔ̄t halā kǐŋgèdà bìlɛm bi ɓôt inyùu ɓɔ̀mb minsòn minân. Inyǔlɛ̄, kìkìi nì bisɛ̀m bijò binân lɛ bi yilā mìŋkɔ̀l mi nyɛgā nì mi liyànmben lɛ ni yan mbēn, halā kì nyɛn hānaànɔ sɛ̀ma bìjò binân lɛ bi yilā mìŋkɔ̀l mi tɛlɛ̂bsep lɛ ni pubha. 20 Inyǔlɛ̄ ŋgèdà nì ɓênɛ̀ mìŋkɔ̀l mi ɓeba, hanyɛ̄n nì ɓeè ɓe nì gwèe jàm nì tɛlɛ̂bsep. 21 Jɔn nì ɓeè nì gwèe kīnjɛ̄ màtam, ha ŋgèdà ì, mu màm ma ŋ́wēha ɓee nyùù hanânɔ? Inyǔlɛ̄ lìsuk li màm mâ li ye ndīk nyɛ̀mb. 22 Ndi hanânɔ ni, lakìi nì bitèmb ŋgwelês i pɛ̀s ɓeba, nì yilā ki mìŋkɔ̀l mi Nyambɛ̂, wɛ̀ɛ nì gwèe màtam manân inyùu pūbhà, ndi lìsuk li ye nìŋ ɓɔgā. 23 Inyǔlɛ̄ ǹsaâ ɓeba u ye nyɛ̀mb, ndi lìkèblà li kari᷆s li Nyambɛ lī ye nìŋ ɓɔgā i Krǐstò Yesù Ŋwɛ̀t wês.


Romà
7

1 Tɔ̀ɔ nì ńyī ɓēe, à lôgtatā, lɛ mben ì kèhi mùt i ŋgìì kìkìi ŋwɛ̀t nɔ̂m yee yɔsonā? [Ŋgɔ mɛ̀ mpōdos ɓoòt ɓa ńyī mben 2 Inyǔlɛ̄ mùdàa à gwèe ǹlom, mben ì ŋkàŋ nyɛ nì ǹlo wèè ǹtɛl ǹlom à yìi ī nɔ̀m; ndi iɓālɛ̄ ǹlom à ŋ̀wɔ, wɛ̀ɛ à ǹhɔhla ni mbēn ì ɓe kâŋ nyɛ nì ǹlom. 3 Jɔn iɓālɛ̄ mùdàa à ŋ̀at nyɛmɛ̀dɛ ni mùùnlom nûmpɛ ŋgèdà ǹlom à yìi nɔ̀m, wɛ̀ɛ à gasèblana lɛ mùdàa ndèŋg; ndi i ɓā kì lɛ ǹlom à ŋ̀wɔ, wɛ̀ɛ à ǹyilā kundɛ̀ nì mben ì, lɛ ndi à ɓa ɓaŋ mùdàa ndèŋg i ŋgèdà à ŋàt nyɛmɛ̀dɛ ni mùùnlom nûmpɛ. 4 Halā nī nyɛn, à lôgtatà, yàk ɓèe nì biwɔ̄ i pɛ̀s mben inyùu nyùu Krǐstò, lɛ ni adɓa nì nûmpɛ; nyɛn à yè nu à tùglana ī kède ɓàwɔga, lɛ ndi di numul Nyāmbɛ màtam. 5 Inyǔlɛ̄ ŋgèdà dì ɓênɛ̀ i sī ànɛ̀ minsòn, ha nī nyɛn bìsòmblɛ inyùu ɓɔ̀ŋ ɓeba bi bī nlòl inyùu mbēn bi ɓē nyaàŋglà i kède bìjò gwes, lɛ di numul nyɛ̀mb matam. 6 Ndi hanânɔ dì m̀mal hɔɔ̄hla ni mbēn ì, wɔ dì biwɔ̄ i pɛ̀s jâm li ɓeè li gweē ɓès mamɔ̀k; halā nyɛ̄n dì ŋgwèlel nyɛ i sī lìɓâk li yɔndɔ li Mbuu, ndi hà i sī ǹlòmbi liɓâk li litìlà ɓee.7 Halā wɛ̀ɛ dì gakàl ni laa? Lɛ mben yɔ̌n ì yè ɓeba? Ɓààloŋɛ! Ndigi lɛ̄ mɛ̀ ɓak ɓe mɛ lɛ̄ mɛ̀ yi ɓeba hàndugi inyùu mbēn. Inyǔlɛ̄ mɛ̀ ɓak ɓe mɛ lɛ̄ mɛ̀ yi tam hàndugi lɛ mben ì kal mɛ lɛ̄, Ù tamak ɓâŋ. 8 Ndi kìi ɓēba i nleēbna njɛɛ̄l mu lītìŋ, i nyaŋgāl ndoòŋ tam yɔ̀sonā i kède yɛ̂m; inyǔlɛ̄ iɓaɓe mben, ki ɓēba i ye wɔ̄ga. 9 Ŋgɔ mɛ̀mɛ̀dɛ mɛ̀ ɓe nîŋ yaga ŋgèdà bìsu iɓaɓe mben; ndi kìi lìtìŋ li yīk lɔɔ̀, ɓeba i tugɛ̀, nì mɛ̀ mɛ̀ wɔ. 10 Ndi lìtìŋ li tīna īnyùu nìŋ, jɔ yaga jɔn mɛ̀ bilèba lɛ li yìla īnyùu nyɛ̀mb. 11 Inyǔlɛ̄ kìkìi ɓēba i lèbna njɛ̀l mu lītìŋ, i bilòk mɛ̂, i nɔl ki mɛ̀ nì jɔ.
12 Halā nī nyɛn mbēn ì yè pubhaga, yàk lìtìŋ li ye lìpubhaga, li tee sēp, li ye kì lɔŋgɛ̂. 13 Ɓàà ndi lɔŋgɛ ja᷆m ini yɔn i bihyɛ̀lɓana mɛ nyɛ̀mb? Ɓààloŋɛ! Ndi lɛ ɓeba i yɛli lɛ̄ i ye ɓēba, i bipēmhɛnɛ mɛ nyɛ̀mb munu i kède lɔ̄ŋgɛ ja᷆m ini, lɛ ndi lìtìŋ li yɛlɛl ɓēba lɛ i ye tɔ̄y ɓalòòhaga ɓeba. 14 Inyǔlɛ̄ dì ńyī lɛ mben ì yè jàm li mbuu, ndi mɛ̀ mɛ̀ yè ndik yɔ̀m minsòn, ɓàsɛ̀mga i sī ɓēba. 15 Ŋgɔ jàm mɛ̀ mɓɔ̀ŋ, mɛ̀ ńyī ɓe mɛ jɔ̄; inyǔlɛ̄ hà jàm mɛ̀ mɛ̀ ŋgwēs ɓɔɔ̀ŋ ɓe jɔn mɛ̀ yèe mɛ̀ mɓɔ̀ŋ; ndik lī yāga mɛ̀ ŋɔ̀ɔ̀, jɔn mɛ̀ mɓɔ̀ŋ. 16 Ndi i ɓā nī lɛ jàm mɛ̀ ŋgwēs ɓe mɛ ɓɔ̀ŋ jɔn mɛ̀ mɓɔ̀ŋ, wɛ̀ɛ mɛ̀
ŋkèmhɛ lɛ mben ì yè lɔŋgɛ̂. 17 Ndi hanânɔ ni, hà mɛ̀ ɓe mɛ nyɛ̄n mɛ̀ mɓɔ̀ŋ jɔ, ndik ɓēba i ńyèn i kède yɛ̂m. 18 Ŋgɔ mɛ̀ ńyī lɛ lɔŋgɛ ja᷆m i ńyèn ɓe i kède yɛ̂m, halā à yè lɛ i kède mìnsòn ŋwɛ̂m. Inyǔlɛ̄ mɛ̀ yè lɛ mɛ̀ gwes i ɓɔ̀ŋ lɔŋgɛ̂, ndi lɛ mɛ yonos yɔ̄, mɛ̀ nlà ɓe mɛ̂. 19 Inyǔlɛ̄ lɔŋgɛ ja᷆m mɛ̀ ŋgwēs ɓɔɔ̀ŋ, hà yɔ ɓe yɔn mɛ̀ mɓɔ̀ŋ. Ndi jàm lìɓɛ mɛ̀ ŋgwēs ɓe mɛ ɓɔ̀ŋ jɔn mɛ̀ ɓɔ̀ŋɔ̀k ndigî. 20 Ndi i ɓā kì lɛ jàm mɛ̀ ŋgwēs ɓe mɛ ɓɔ̀ŋ jɔn mɛ̀ mɓɔ̀ŋ, wɛ̀ɛ hālā à tà ha ɓe liɓɔ̀ŋɔ̀k jɛ̂m mɛ̀mɛ̀dɛ, ndik lī ɓeba i ī ńyèn i kède yɛ̂m.21 Wɛ̀ɛ mɛ̀ nlèba ni mbēn ìni lɛ, tɔ̀ lakìi mɛ̀ ŋgwēs ɓɔɔ̄ŋ
lɔŋgɛɛ̀, ɓeba yɔ i mɓɛ̀mɓɛ mɛ hà. 22 Inyǔlɛ̄ mben Nyāmbɛ ì nlēmel mɛ kǐŋgèdà mùt kède, 23 ndi mɛ̀ ntɛ̄hɛ yaā ndoòŋ mben ìpɛ i kède bìjò gwɛ̂m, yɔ̌n i njòs yaga mben ì nlòl mahɔ̄ŋɔɔ̀l mɛ̂m, ì ŋgwɛ̀l ki mɛ̀ ŋ̀kom, lɛ mɛ ɓa ī sī mbēn ɓēba ì ì yìi ī kède bìjò gwɛ̂m. 24 Yɔɔ̂’, à mɛ mùt mɛ̀ ɓèŋi! Ǹjɛɛ à gatɔ̄hɔl mɛ nì nyùu nyɛ̌mb ìni? 25 Màyègà ma ɓa nì Nyambɛ īnyùu Yēsù Krǐstò, Ŋwɛ̀t wês! Jɔn mɛ̀mɛ̀dɛ i kède màhɔŋɔ̂l mɛ̀ ŋgwèlel yaga mben Nyāmbɛɛ̀, ndi i kède mìnsòn mɛ̀ gwèèlàk mben ɓēba.


Romà
8

	
1 Halā nī nyɛn mbàgi nōgoòs ì tà ha ɓe hanânɔ inyùu ɓòt ɓa ye ī Krǐstò Yesù, ɓa ɓā nhyūmuùl hà kǐŋgèdà mìnsòn ɓee, ndi kǐŋgèdà Mbuu. 2 Inyǔlɛ̄ mben Mbūu niìŋ i Krǐstò Yesù yɔ̌n ì bitìmbis yaga mɛ ŋ̀gwelês i pɛ̀s mben ɓēba nì nyɛ̀mb. 3 Inyǔlɛ̄ jàm mben ì làa ɓē ɓɔɔ̀ŋ, lakìi mìnsòn mi ɓòmbos yɔ̀, jɔ yaga jɔn Nyāmbɛ à ɓɔ̌ŋ ī ɔ̄m à ɔm hìsìŋgisìŋgi hyee Man i pònà minsòn mi ɓeba, nì inyùu ɓēba. Ha nī nyɛn à pemhɛnɛ ɓēba mbàgi nōgoòs i kède mìnsòn, 4 lɛ ndi jàm mben ì ɓa sombòl li yɔn ī kède yês, ɓès ɓa dì nhyōm ɓe kǐŋgèdà mìnsòn, ndik kǐŋgèdà Mbuu.5 Inyǔlɛ̄ ɓa ɓā ye ī sī ànɛ̀ minsòn ɓa ntòŋ ndigi nì màm ma minsòn; ndi ɓa ɓā ye ī sī ànɛ̀ Mbuu ɓa ntòŋ ni màm ma Mbuu. 6 Ŋgɔ ndùŋa mìnsòn ì yè nyɛ̀mb, ndi ndùŋa Mbūu ì yè nìŋ nì ǹsàŋ. 7 Inyǔlɛ̄ ndùŋa mìnsòn ì yè òa ni Nyāmbɛɛ̀, lakìi ì nsùhus ɓe yɔmɛ̀dɛ i sī mbēn Nyāmbɛɛ̀, ì tà ɓe ki tɔ̀ lɛ ì lâ; 8 ndi ɓa ɓā ye ī sī ànɛ̀ minsòn ɓa nlà ɓe lemel Nyambɛ̂. 9 Ndi ɓèe nì tà ɓe i sī ànɛ̀ minsòn, ndik ī sī ànɛ̀ Mbuu, iɓālɛ̄ i ye tɔ̄y lɛ Mbuu Nyambɛ à ńyèn i kède na᷆n. Ndi iɓālɛ̄ mùt à gwèe ɓē Mbuu Kriīstò, wɛ̀ɛ à tà ɓe ìwèe. 10 Ndi iɓālɛ̄ Krǐstò à yè i kède na᷆n, wɛ̀ɛ nyùu ì yè wɔga inyùu ɓēba, ndi mbuu wɔn u ye nìŋ inyùu tɛ̄lɛɛ̀bsep.11 Ndi iɓālɛ̄ Mbuu u nu à tùgul Yēsù i kède ɓàwɔga à ńyèn i kède na᷆n, wɛ̀ɛ nū à tùgul Krǐstò i kède ɓàwɔga à ganìŋis yâk mànyùù manân ma mā ŋ́wɔ̄, inyùu Mbūu wee nu à ńyèn i kède na᷆n.12 Jɔ ni jɔn, à lôgtatà, dì gwèe yāga pil, ndi hà nì mìnsòn ɓee, lɛ di niŋīl ī sī ànɛ̀ minsòn. 13 Inyǔlɛ̄ iɓālɛ̄ nì nnìŋil i sī ànɛ̀ minsòn, wɛ̀ɛ nì ǹlama wɔ; ndi iɓālɛ̄ nì ǹnɔl dipa di nyuu nì ŋgùy Mbuu, wɛ̀ɛ nì ganǐŋ. 14 Inyǔlɛ̄ ɓɔɓasonā Mbūu Nyambɛ à ŋēgaà, ɓɔn ɓa ye ɓɔ̀n ɓa Nyambɛ̂.15 Inyǔlɛ̄ nì bikòs ɓe mbuu u ɓā mìŋkɔ̀l lɛ ni t� mba kɔ̀n wɔŋi; ndi nì bikòs Mbuu u ŋgwalâgɓɛ̂l, mu nyɛ̄n dì nlōndol lɛ, À Abà, Tàtâ.16 Mbuu nyɛmɛ̀dɛ à mɓɔ̀k nlèlèm mbogī kìkìi mìmbuu ŋwes lɛ dì yè ɓɔ̀n ɓa Nyambɛ̂. 17 Ndi iɓālɛ̄ dì yè ɓɔ̌n, wɛ̀ɛ dì yè kì ɓàkàdɓum, ɓàkàdɓum Nyambɛ yāga, ɓàsɔ ɓa ɓakàdɓum ni Krǐstò, iɓālɛ̄ dì nsōnha njɔnɔk lòŋ, lɛ ndi di kos kì lìpem lòŋnì nyɛ.18 Ŋgɔ mɛ̀ ńyìmbɛ lɛ, dì tà ɓe lɛ dì hɛk njɔnɔk yɔ̀sonā dì gwèe lɛ̌n ìni wɛ̌ŋgɔ̀ŋlɛ ì yè lɛ ì kɔlā ni lìpem li gasɔ̀ɔ̀lana ɓes. 19 Inyǔlɛ̄ bìhègel bi nsēgi yaga miŋɛm i ŋgìi, bi yegi ndīgi ī ɓɛ̀m màsɔ̀ɔ̀là ma ɓɔn ɓa Nyambɛ̂. 20 Inyǔlɛ̄ bìhègel bi sùhlana ī ɓā yàŋgà, ndi hà inyùu gwe᷆s yap ɓee, ndik īnyùu nū à sùhus gwɔ̄ halà, à ti ki gwɔ̄ ɓɔ̄dŋɛm, 21 lɛ yàk bìhègel gwɔmɛ̀dɛ ki bī gatèmb ŋgwelês lɛ bi ɓā ɓaāŋ ī sī ànɛ̀ kìkìi mìŋkɔ̀l inyùu cībaà, ndi bi ɓa ŋ̀gwelês i kède lìpem kìkìi ɓɔ̀n ɓa Nyambɛ̂. 22 Inyǔlɛ̄ dì ńyī lɛ, lɛtɛ̀ɛ̀ nì lɛ̌n ìni bìhègel gwɔbisonā bi ŋùmndɛ ŋgɛ̂m yàda, bi kôgàgà kì. 23 Ndi hà ndik gwɔ̄tāma ɓee; ŋgɔ yàk ɓès kî, ɓès ɓa dì gwèe màtam ma bisu ma Mbuu, ɓès ɓɔmɛ̀dɛ yaga dì ŋùmndɛnɛ nyɔɔ̄ mùt kède, dì yegi ndīgi ī ɓɛ̀m tɛl yes ŋgwalâgɓɛ̂l, halā à yè lɛ kɔ̀blà manyùù mes. 24 Inyǔlɛ̄ dì bitɔ̄hlana mu ɓɔ̄dŋɛm. Ndi ɓɔdŋɛm mùt à ntɛ̄hɛ ni mǐs, halā à tà ɓe ɓɔdŋɛm; inyǔlɛ̄ jàm mùt à ntɛ̄hɛ ni mǐs, inyǔkī à ŋgi ɓodlàk jɔ ŋ̀ɛm? 25 Ndi iɓālɛ̄ dì mɓōdol jaàm dì ntɛ̄hɛ ɓe ni mìs ŋɛm, wɛ̀ɛ dì yegi ndīgi ī ɓɛ̀m jɔ nì honɓà yɔsonā. 26 Ndi halā kì nyɛn yàk Mbuu à nhōla ɓɔɔ̀mb yes, inyǔlɛ̄ dì ńyī ɓe i yɔ̌m dì kòli ɓàt i ŋgèdà dì nsɔ̄ɔhɛ̀. Ndi Mbuu nyɛmɛ̀dɛ à mpōdol ɓes nì mìŋùmndɛ̀ mi ńyīna ɓe Màlombla ma Yɔndɔ ma ŋgwèlel ɓàŋga ini inyùu Mbūu M̀pubi i kède ŋ̀ɛm u nhemlɛ̀ kìkìi ɓān: Rom 8: 23; nì lɛ, inyùu ɓòt ɓa mɓòk hyɛlɓa pɛɛ̀s mbɔk yada: Rom 16: 5; yàk inyùu Yēsù nyɛmɛ̀dɛ biɓàŋga. 27 Ndi Ŋ̀wànmìŋɛm à ńyī kinjɛ̄ màhɔŋɔ̂l Mbuu à gwèe, lɛ nyɛn à mpōdol ɓapūbhaga kǐŋgèdà sòmbòl Nyambɛ̂.28 Ndi dì ńyī ki lɛ̄, màm mɔmasonā ma mɓɔ̀ŋ nsɔn lòŋ yada inyùu lɔ̄ŋgɛ ī ɓoòt ɓa ŋgwēs Nyambɛɛ̀, halā à yè lɛ ɓa ɓā nseēblana kǐŋgèdà ŋgòòbà yèe. 29 Inyǔlɛ̄ ɓa à ɓǒk yī, ɓɔ ki ɓɔ̄n à tee bīsū bi ŋgedà lɛ ɓa yilā ǹlèlèm ponà kìkìi Màn weè, lɛ a ɓa yāga mɓòggwee ī kède ŋgàndàk lògisāŋ. 30 Ndi ɓa à tee bīsū bi ŋgedà, ɓɔ ki ɓɔ̄n à sèbel; nì ɓa à sèbel, ɓɔ ki ɓɔ̄n à kǎl lɛ̄ ɓa tee sēp, ɓɔ ki ɓɔ̄n à ti lìpem.31 Jɔn dì gakàl ni laa inyùu màm mana? Iɓālɛ̄ Nyambɛ à yè ŋgàm yês, wɛ̀ɛ ǹjɛɛ à kòli kɔ̀lɓa ɓes? 32 Nu à ɓaŋal ɓē hisìŋgisìŋgi hyee Man, ndi à sɛ̌m ndīgi nyɛ̄ inyùu ɓèhɓɔɓasonā, lɛla ni à gatī ɓe ki ɓès mâm mɔmasonā lòŋnì nyɛ? 33 Ǹjɛɛ à gacāk mintɛbɛɛ̀k mi Nyambɛ jàm? Nyambɛ nyɛ̄n à ŋkàl lɛ mùt à tee sēp. 34 Wɛ̀ɛ ǹjɛɛ à mpēmhɛnɛ ni ɓɔ mbàgi nōgoòs? Krǐstò Yesù nyɛn à wɔ; ndi ìlɔ̀ɔ̀ kì halà à tùglana ī kède ɓàwɔga, nyɛn à yìi ī wɔ̀ɔ̀ waalōm Nyambɛɛ̀, nyɛ ki nyɛ̄n à mpōdol ɓes. 35 Wɛ̀ɛ ǹjɛɛ à gaɓāgal ni ɓes nì gweha ī Kriīstò? Ɓàà njiihà, tɔ̀ bìkùù, tɔ̀ ndèèŋgà, tɔ̀ hìmàla hi njâl, tɔ̀ lìyɛp li mbɔt, tɔ̀ cibâ, tɔ̀ pànsɔ̀ŋ? 36 Kìkìì i ye ǹtǐlɓàgà lɛ, Ɓa nnōlol ɓes inyùù yɔ̂ŋ ŋ̀kom kɛl, Dì biēŋa yàà wɛ̌ŋgɔ̀ŋlɛ mìntomba lɛ ɓa ŋkɛ̀ i nɔ̄l.37 Ndi i kède màm mana mɔmasonā kɔ̀mɔ̀l yes i ye ɓàlàl ɓa ndambà inyùu nū à gwes ɓès. 38 Inyǔlɛ̄ mɛ̀ ńyī tɔy lɛ tɔ̀ nyɛ̀mb ì galà ɓe ɓagal ɓes nì gweha Nyāmbɛ ī ī ye ī Krǐstò Yesù Ŋwɛ̀t wês, tɔ̀ nìŋ, tɔ̀ aŋgɛ̀l, tɔ̀ ɓà-ànɛ̀, tɔ̀ màm ma ye hānaànɔ, tɔ̀ ma mā galɔ̀ɔ, tɔ̀ mìmpemba, 39 tɔ̀ ŋgìi, tɔ̀ ndip, tɔ̀ kinjɛ̄ ndòŋ hègel ìpɛ.


Romà
9

1 Mɛ̀ mpɔ̄t maliga i Krǐstò, mɛ̀ ntɛ̄mbɛɛ̀ ɓe mɛ̂, lakìi kīŋŋ̀ɛm yɛ̂m ì mɓɔ̀k nlèlèm mbogī kìkìi mɛ̀ i kède Mbūu M̀pubi; 2 mɛ̀ gwèe ndùdù kɛŋi, njòghɛ̀ ŋ̀ɛm wɛ̂m ì ntī ɓe mɛ hɔ̀gɓɛ̀. 3 Ŋgɔ̀ mɛ̀ ɓak lɛ mɛ̀ gwes lɛ mɛ̀mɛ̀dɛ mɛ̀ ɓa ntǐhɛ̀gɛ̀, mɛ̀ ɓagla ni Krǐstò inyùu lògtatā yɛ᷆m, lìhàà jɛ̂m kǐŋgèdà mìnsòn. 4 Ɓɔn ɓa ye Īsrǎɛ̀l, ɓɔn ɓa gweē tɛ̄l ŋgwalaàgɓɛ̂l, nì lìpem, nì màlombla, nì mben, nì ǹsɔn biɓegês, nì màkàk. 5 Ɓɔn ɓàsogol ɓa ye ìɓap; yàk Krǐstò à lǒl ɓɔ̄nī kǐŋgèdà mìnsòn, nu à kèhi màm mɔmasonā ŋgìi, Nyambɛ ā ɓa ǹsǎyɓàk i ɓɔ̀ga ni ɓɔ̀ga. Ààmɛ̀n.6 Ndi halā à tà ɓe wɛ̌ŋgɔ̀ŋlɛ ɓàŋga Nyambɛ ī ŋkwɔ tūā, inyǔlɛ̄ hà ɓɔ̀n ɓa Isrǎɛ̀l ɓɔɓasonā ɓe ɓɔn ɓa ye Lòk Isrǎɛ̀l.7 Ɓɔɓasonā ɓa ta ɓē ki tɔ̀ ɓɔ̀n ɓa Abràhâm inyǔlɛ̄ ɓa ye mbōo yeē; ndik lɛ̄, Yak Īsàk nyɛn mbōo yɔɔ̄ŋ ì gasèblana. 8 Halā à yè lɛ, hà ɓɔ̀n ɓa minsòn ɓe ɓɔn ɓa ye ɓɔ̀n ɓa Nyambɛ̂, ndik ɓɔ̀n ɓa nlòl likàk ɓɔn ɓa ŋēŋa kìkìi mbōo.9 Inyǔlɛ̄ ini i ye ɓàŋga i likàk lɛ, Mɛ̀ galɔ̀ nyà ŋgèdà ìni, ndi Sààra à gaɓāna man mùùnlom. m 10 Ndi hà halā nyɛ̄tāma ɓee, i ɓòŋa kì halā nì Rèbekà, nu à yɔ̌ŋ jèm ni mùt wàda lɛ Isàk, tàta wès. 11 Inyǔlɛ̄, tɔ̀ lakìi ɓɔ̀n ɓa ɓā ŋgì gweê, tɔ̀ ŋgì ɓɔ̀ŋ lɔŋgɛ̂ tɔ̀ ɓeba, ndigi lɛ̄ ŋgòòbà Nyambɛ à kòòba ī tɛ̄p ɓòt i kɛ̀ bisū, hà inyùu mìnsɔn ɓee,ndik īnyùu nū à ǹsebèl, 12 i kèla nyɛ̄ lɛ, Nu bìsu à gagwèlel nu mbūs. n 13 Kìkìì i ye ǹtǐlɓàgà lɛ, Mɛ̀ bigwēs Yakòb, mɛ̀ ɔɔ̄ Esāù.14 Halā wɛ̀ɛ dì gakàl ni laa? Ɓàa ŋgìtɛlɛ̂bsep ì yè yak Nyāmbɛɛ̀? Ɓààloŋɛ! 15 Inyǔlɛ̄ à ŋkàl Mosè lɛ, Mɛ̀ gakɔ̀n mût ŋgɔɔ, nu mɛ̀ ŋgwēs kɔɔ̄n ŋgɔɔ, mɛ̀ gatòŋ ki nì mùt nu mɛ̀ ŋgwēs toòŋ. p 16 Jɔn i tanɛ̀ ni ɓe inyùu sòmbòl mût nyɛmɛ̀dɛ, tɔ̀ inyùu nū à nlìgìp, ndik īnyùu Nyāmbɛ nū à ŋkɔ̀na ŋgɔɔ. 17 Inyǔlɛ̄ Lìtìlà li ŋkàl Farāò lɛ, Inyùu jàm lini jɔn mɛ̀ bikōyi yaga wɛɛ̀, lɛ mɛ undā lìpemba jɛ̂m inyùù yɔ̂ŋ, nì lɛ jòy jɛ̂m li aŋlana hīsī hyɔsonā. q 18 Jɔn mùt à ŋgwēs kɔɔ̄n ŋgɔɔ, à ŋkɔ̀n nyɛ ŋgɔ̄ɔ, à neyhàk kì nu à nsòmbol neyês.19 Jɔn ù gakàl ni mɛ lɛ̄, inyǔkī à ŋgi omgà mìnsɔ̀hi? Ǹjɛɛ à ŋkèdɓa sombòl yee? 20 Yaâ’, à wɛ mùt bìnàm, wɛ̀ ǹjɛɛ ù mpèèna ni Nyāmbɛɛ̀? Ɓàa yɔ̀m i mebà i ye lɛ̄ i kal muùt à m̀ma yɔ̄ lɛ, Inyǔkī ù biùŋgus mɛ hāana? r 21 Ɓàa ndòmlɛ m̀mà dìɓɛ̀ɛ à gwèe yàà ɓe kundɛ̀ nì tèk limà, kàyèlɛ munu nlèlèm liɓɔmb unu a yɔŋ jògà i mèl yɔ̀m ndap i gaɓɔ̀ŋ nsɔn lipem, nì jògà lìpɛ kî yɔ̀m ndap inyùu yàŋgà nsɔn?22 Wɛ̀ɛ dī kaāl lāa, iɓālɛ̄ Nyambɛɛ̀, lakìi à ɓa sombòl ɓàmbal hiun hyee nì eba kì ŋgùy yèe, à honɓa ndīgi gwɔ̀m bi hiun hyee nì ŋgàndàk wɔŋgut, gwɔn bi hèga īnyùu cībaà; 23 nì lɛ a eba gwɔ̌m à ŋkɔ̀n ŋgɔɔ lìŋgwàŋ li lipem jee, bi à kòòba bīsū bi ŋgedà inyùu lìpem? 24 Ŋgɔ ɓès ɓɔn à sèbel, ɓès yaga, ndi dì nlòl ɓe i kède Lòk Yudà yɔtāma, ndi yàk nì i kède bìlɔ̀ŋ bìpɛ. 25 Kìkìi à ŋkàl ki ī kède kààt Hòseà lɛ,Ɓa ɓā ɓeè ɓe ɓôt ɓɛ̂m mɛ̀ gasèbel ɓɔ lɛ, ɓòt ɓɛ̂m,Yàk mùdàà nu mɛ̀ ɓe gwês yaga ɓe mɛ̂, mɛ̀ gasèbel nyɛ lɛ, gweha yɛ᷆m.Ndi i galēŋa lɛ, hɔ̀ma i kèla ɓɔ̄ lɛ̄,26 Nì tà ɓe ɓôt ɓɛ̂m, Ha nyɛ̄n ɓa gasèblana lɛ, ɓɔ̀n ɓa Nyambɛ nū nìŋ.27 Ndi Yèsayà à nlɔ̄nd inyùu Īsrǎɛ̀l lɛ, Tɔ̀ ŋ̀aŋga u ɓɔn ɓa Isrǎɛ̀l u mɓa ŋgandàk kìkìi lìsɛgɛ̀ li mbaà tuyɛ̂, mìǹyeglà mi ɓôt ŋwɔn mi gatɔ̄hlana. 28 Inyǔlɛ̄ à gayōnos nì kidɓàhà ǹsɔn i kède tɛ̄lɛɛ̀bsep; inyǔlɛ̄ Ŋwɛ̌t à gaɓɔ̀ŋ hikidgà nsɔn hana hisī t 29 Nì kìkìi Yèsayà à ɓǒk pɔ̄t lɛ, Hànduk lɛ Ŋwɛ̀t mintoŋ mi gwet à yiglɛ ɓes mbōo,Ki dì ɓak lɛ dì yilā kìkìi Sōdòm, dì ponā Isrǎɛ̀l nì Ŋwìn Ǹlam 30 Halā wɛ̀ɛ dì gakàl ni laa? Ndigi lɛ̄, bìlɔ̀ŋ bìpɛ, bi bī ɓā ligìp ɓe inyùu tɛ̄lɛɛ̀bsep, bi kōbda tɛ̄lɛɛ̀bsep, halā à yè lɛ tɛlɛ̂bsep i nlòl i hēmlɛ̀. 31 Ndi Isrǎɛ̀l, ì ì ɓa ligìp nì mben tɛ̄lɛɛ̀bsep, yɔ̌n ì pam ɓēe i yōnoòs mben ì. 32 Inyǔkī? Ndik īnyǔlɛ̄ ɓa ɓā yeŋ ɓē yɔ nì njɛ̌l hēmlɛ̀, ndik nì ì mìnsɔn mi mben. Ɓa ɓààgɛ ŋgɔ̀k ɓààgɛ̀nɛ̀, 33 kìkìì i ye ǹtǐlɓàgà lɛ, Nùnakì, mɛ̀ nsùmɛ ŋgɔ̂k ɓààgɛ̀nɛ̀ i Sīòn, yàk nì màmb ŋgɔ̂k ɓômndànà; ndi nu à nhēmlɛ nyɛ à gakòs ɓe wɔnyuu.


Romà
10

1 À lôgtatà, jàm ŋ̀ɛm wɛ̂m u ŋgwe᷆s, nì li mɛ̀ ńyɛ̀mhɛ Nyambɛ īnyùù yap, li ye ndīgi lɛ̄ ɓa tɔhlana. 2 Inyǔlɛ̄ mɛ̀
mɓògol ɓɔ mbògi lɛ, ɓa nlìgip yaga inyùu Nyāmbɛɛ̀, ndi ɓàŋga yī yɔ̌n ì tà ɓee. 3 Inyǔlɛ̄, lakìì ɓa ńyī ɓe tɛlɛɛ̀bsep i Nyambɛ̂, ndi ɓa hiŋgîk ndigi ī tēe yāp yāp ɓɔmɛ̀dɛ, wɛ̀ɛ̀
ɓa sùhus ɓē ɓɔmɛ̀dɛ i sī tɛ̄lɛɛ̀bsep Nyambɛ̂. 4 Inyǔlɛ̄ Krǐstò nyɛn à yè lìsugul li mben inyùu tɛ̄lɛɛ̀bsep i hikìi mùt nu à nhēmlɛ̀.
5 Inyǔlɛ̄ Mosè à ntìla lɛ, mùt à mɓɔ̀ŋ mâm ma tee sēp kìkìi mbēn ì ŋkàl, à nnìŋil mukède. 6 Ndi tɛlɛ̂bsep i nlòl i hēmlɛ̀ i ŋkàl lana lɛ, ù pɔt ɓaŋ i kède ŋ̀ɛm wɔŋ lɛ, ǹjɛɛ à gaɓɛ̄t nyɔɔ̄ ŋgìì? Halā à yè lɛ, i sòhnà Krǐstò hana hisī; 7 tɔ̀lɛ, ǹjɛɛ à gasòs nyɔɔ̄ sɔ̀ŋkum? Halā à yè lɛ, i pēmeès Krǐstò i kède ɓàwɔga. 8 Ndi tɛlɛ̂bsep î i ŋkàl ni laa? Ndigi lɛ̄, lìpodol li ye wɛ̀ ɓɛ̀bɛ̀ɛ̀, li ɓemī wɛ̀ i nyɔ̀, nì i kède ŋ̀ɛm wɔŋ. Halā à yè lìpodol li hemlɛ̀ li dì ŋāŋaàl. 9 Inyǔlɛ̄ iɓālɛ̄ ù m̀pahal ni nyɔ̀ wɔŋ lɛ Yesù à yè Ŋwɛ̌t, ndi ù hemlɛ̀gɛ̀ kì nì ŋ̀ɛm wɔŋ lɛ Nyambɛ à tùgul nyɛ̄ i kède ɓàwɔga, wɛ̀ɛ ù gatɔ̄hlana. 10 Inyǔlɛ̄ nì ŋ̀ɛm nyɛn mùt à nhēmlɛnɛ inyùu tɛ̄lɛɛ̀bsep; nì nyɔ̀ kì nyɛn à mpāhlɛnɛ inyùu tɔ̄hiì. 11 Inyǔlɛ̄ Lìtìlà li ŋkàl lɛ, Mùt à nhēmlɛ nyɛ, à ŋkòs ɓe wɔnyuu.12 Inyǔlɛ̄ lɔ̀à i ta ɓē i pōla mǎn Lòk Yudà nì mǎn Grǐkìà, lakìi ǹlèlèm Ŋwɛt wɔn u ye ŋwɛ̀t i ŋgìi ɓɔ̄ɓasonā, à yè kì ŋ̀gwàŋ inyùu ɓɔ̄ɓasonā ɓa nlōndol nyɛ. 13 Inyǔlɛ̄, tɔ̀njɛɛ à nlōndol Ŋwɛt à gatɔ̄hlana.14 Ndi ɓa galōndol la nu ɓā ye ŋgì hemlɛ̀? Ndi ɓa gahēmlɛ la nu ɓā nnɔgɔɔ̀k ɓe inyùù yeē? Ndi ɓa ganɔ̄k laa, ɓɔ ŋgì kòs ŋaŋâl? Ndi ɓà-aŋâl ɓa ga-āŋal laa, ɓɔ ŋgì omâ? 15 Kìkìì i ye ǹtǐlɓàgà lɛ, màkòò ma ɓôt ɓa ŋāŋal Miŋaŋ Mìnlam ma ye màlam kilì! 16 Ndi hà ɓɔɓasonā ɓe ɓɔn ɓa nnōgol Mìŋaŋ Mìnlam. Inyǔlɛ̄ Yèsayà à ŋkàl lɛ, Ǹjɛɛ à bihēmlɛ màm ma biāŋlana ɓes? 17 Halā nyɛ̄n hēmlɛ̀
i nlòl ŋāŋ ɓa nnɔ̄k, ndi ŋ̀aŋ ɓa nnɔ̄k u nlòl lipōdol li Kriīstò. 18 Ndi mɛ̀ mɓàt lɛ, Ɓàà ɓa nnɔk ɓe ŋāŋ uù? Yaâ’, Mànɔga māŋɛn? Mbìmbà yǎp ì ŋ̀kɛ hīsi hyɔsoò, bìpodol gwap kî bi mpam lisūk li hisi. 19 Ndi mɛ̀ mɓàt ni lɛ, Ɓàà Isrǎɛ̀l à ɓa yi ɓēe? Bisū bìsu Mosè à kǎl lɛ̄, Mɛ̀ ganyàŋgal ɓee nì lɔ̀ŋ gwɔma bī ɓoòt lɛ ni soŋ mɛ̀, mɛ nudha kì ɓèè liyɔt nì lɔ̀ŋ ditèègè di ɓôt. 20 Ndi Yèsayà à mpɔ̄t ni ŋ̀ɛm los lɛ, Ɓòt ɓa ɓā ńyēŋ ɓe mɛɛ̀ ɓɔn ɓa ye ɓàlèbga mɛ̂, ɓa ɓā biɓàt ɓe mɛ màm mɛ̀ nɛnɛ i ɓɔ̄nī. 21 Ndi inyùu Īsrǎɛ̀l à ŋkàl lɛ, Mɛ̀ lɛk ɓɔ̄ mɔ̀ɔ ŋ̀kom kɛl wɔnsonā, ɓòt ɓa ndɔk nì ɓa minlɛ̀dɛk mi miŋɛm.

Romà
11
	
1 Jɔn mɛ̀ mɓàt ni lɛ, Ɓàà halā wɛ̀ɛ Nyāmbɛ à ǹcoo tɔy ɓôt ɓee? Ɓààloŋɛ! Ŋgɔ yàk mɛ̀mɛ̀dɛ mɛ̀ yè mǎn Īsrǎɛ̀l, mboo Àbràhâm, nì litēn li Bɛnyāmìn. v 2 Nyambɛ à ǹcoôk ɓe ɓôt ɓee à ɓǒk yī. Tɔ̀ɔ nì ńyī ɓe jàm Lìtìlà li mpɔ̄t inyùu Èlià, kìkìi à podos Nyāmbɛ lɛ̄ à ǹcoo Isrǎɛ̀l, nyɛ, 3 À Ŋwɛt, ɓa nnɔl ɓapodôl ɓɔŋ, ɓa ɓok muu mɔŋ ma bisɛ̀sɛmà, mɛ̀tama nyɛn mɛ̀ ǹyeglɛ̀, ɓa ńyēŋ ki nìŋ yɛ̂m. w 4 Ndi Nyambɛ à ntìmbhɛ la nyɛ? Mɛ̀mɛ̀dɛ mɛ̀ ǹyegla dikoo di ɓôt disâmbɔk di dī ŋumlàk ɓe Baàl màɓɔŋ hisī. 5 Jɔn i ye kì halā ŋgèdà ìni hanânɔ lɛ, mìǹyeglà mi ɓôt mi ye kǐŋgèdà lìtɛbɛ̂k li kari᷆s. 6 Ndi iɓālɛ̄ i ye ndīgi īnyùu kàrîs, wɛ̀ɛ̀ i tanɛ̀ ha ɓe inyùu mìnsɔn; hɛ̀ halā ɓēe, ki kàrîs ì mɓā ha ɓe kari᷆s. Ndi iɓālɛ̄ i yenɛ̀ inyùu mìnsɔn, wɛ̀ɛ̀ i ta ɓē inyùu kàrîs; hɛ̀ la ɓēe ki mìnsɔn mi ta hā ɓe minsɔn. 7 Ki yɔ? Jàm Isrǎɛ̀l à ńyēŋ à màà kos ɓe jɔ; ndi mìntɛbɛ̂k ŋwɔn mi kǒs jɔ̄, ndi à ǹnees ɓa ɓāpɛ mìŋɛm, 8 kìkìì i ye ǹtǐlɓàgà lɛ, Nyambɛ à biōmlɛ ɓɔ mbūu bilumndà, à ti ɓɔ mìs lɛ ɓa tɛ̄hna ɓaàŋ, yàk nì mào lɛ ɓa nɔ̄ga ɓaàŋ, lɛtɛ̀ɛ̀ nì bilɛ̂n. y9 Yàk Davìd à ŋkàl lɛ, Têblè yap i yilna ɓɔ̄ kèdi, nì hyàndi, nì mbòŋɛ̀, nì ǹsaâ wap. 10 Mìs map ma kop jǐbɛ̀ lɛ ɓa là ɓaŋ tɛ̄hnà, kuhi yàk ŋ̀kàk wap kɔŋ ni kɔ̄ŋ.11 Mɛ̀ mɓàt ni lɛ, Ɓàà ɓa ɓààgɛ lɛ̄ ɓa ɓɛha hīsī? Ɓààloŋɛ!Ndigi lɛ̄, lakìì ɓa kwɔ̀ɔ, wɛ̀ɛ tɔ̄hi ī pēmel bìlɔ̀ŋ bìpɛ, lɛ ndi a nyaŋgāl Īsrǎɛ̀l, a soŋ nyɛ̄. 12 Ndi iɓālɛ̄ kwɔ̀ yap i ye lìŋgwàŋ li ŋkɔ̀ŋ hisi, yàk nyɔy yap kî lìŋgwàŋ li bilɔ̀ŋ bìpɛ, kinjɛ̄ ŋgàndàk ìlɔ̀ɔ̀ hâ i yɔ̄n ɓa gayɔ̄n? 13 Ndi mɛ̀ mpōdos yaga ɓee, ɓòt ɓa bilɔ̀ŋ bìpɛ. Lakìi mɛ̀ yè ŋ̀oma nū bìlɔ̀ŋ bìpɛ, mɛ̀ ntī nsɔn wɛɛ̀m lìpem; 14 lɛ tɔ̀ɔ mɛ̀ yè lɛ mɛ̀ ǹnyaŋgāl ɓoòt ɓɛ̂m ɓa bikɔ̀ɔ̀ bi nyuu inyùu sòŋ mɛ̀, ndi mɛ̀ tɔhɔl ɓahɔ̄gi i kède yâp. 15 Ŋgɔ iɓālɛ̄ ŋ̀kɔ̀ŋ hisi ù nlebā saŋglà inyùu lɛ̄p à lɛp ɓɔ̄, wɛ̀ɛ lɛ̄ɛgànà yap i gaɓā laa, ndigi lɛ̄ nìŋ i mpemel ɓawɔ̄ga? 16 Ndi iɓālɛ̄ ǹleglàk matɔ̀p u ye m̀pubhaga, wɛ̀ɛ ŋgìm lìɓɔ̀hɔ̀ ì yè halà; iɓālɛ̄ ŋ̀kàŋ wɔ̂k u ye m̀pubhaga, wɛ̀ɛ yàk mìncɛ̂p mi ye hālà. 17 Ndi iɓālɛ̄ mìncɛ̂p mìnhɔgi mi kīda, ndi wɛ̀, nu ù ɓeè ɛ olīvè bìkay, ɓa ɓogɛ̄ wɛ mū hɔ̀ma wâp, ndi ù kòhòk jògà nì mìŋkàŋ mu mānyu᷆ŋ ma ŋkàŋ olīvè, 18 wɛ̀ɛ ù yadap ɓaŋ ī kɔ̀lɓà mìncɛ̂p mû. Ndi i ɓā nī lɛ ù ńyādap halà, wɛ̀ɛ ɓìgda lɛ̄, hà wɛ̀ ɓe nyɛn ù ɓèèga ŋ̀kàŋ, ndi ŋ̀kàŋ wɔn u ɓega wɛ̀. 19 Halā nyɛ̄n ù gakàl nì lɛ, mìncɛ̂p mi kida lɛ̄ ndi ɓa ɓogɛ̄ mɛ̀ mû. 20 Tòs yaga nû; mi kīda hālā īnyùu ŋgìtɔbhemlɛ̀ yap, ndi wɛ̀ ù teenɛ ndīgi hā īnyùu hēmlɛ̀ yɔŋ. Ù hùmbul ni ɓaŋ nyùu, ndi kɔ̌n yàà wɔŋi. 21 Inyǔlɛ̄ iɓālɛ̄ Nyambɛ à ɓaŋal ɓē mintìîk mi mincɛ̂p, wɛ̀ɛ tɔ̀ wɛ̀ à gaɓāŋal ɓee. 22 Jɔn nǔn lɛ̄ lɔ̄ŋgɛ Nyāmbɛ yàk nì nyay yee. Nyay yee i yenɛ̀ inyùu ɓā ɓā ŋkwɔɔ̀; ndi inyùù yɔ̂ŋ Nyambɛ à yè ndigi lɔ̄ŋgɛɛ̀, iɓālɛ̄ ù tìŋi mū lɔ̄ŋgɛ yēe. Ndi iɓālɛ̄ ù tìŋi ɓēe, ki yàk wɛ̀ ù gakīda.23 Ndi yàk ɓa ɓā kīda, Nyambɛ à gaɓògɛ ɓɔ mû, iɓālɛ̄ ɓa nteŋɓɛ ɓe ni ŋgìtɔbhemlɛ̀ yap, inyǔlɛ̄ Nyambɛ à gwèe yāga ŋguùy i tììmbà ɓògɛ ɓɔ mukède. 24 Ndi iɓālɛ̄ wɛ̀, nu ù kida mūnu ntìîk ɛ olīvè bìkay, ndi ɓa ɓogɛ̄ wɛ mūnu lɔ̄ŋgɛ ɛ̄ olīvè i ī ta ɓē liɓaàk jɔŋ, wɛ̀ɛ kīnjɛ̄ ŋgàndàk ìlɔ̀ɔ̀ hâ ɓa gaɓògɛ mintìîk mi mincɛ̂p munu tìhtìs yǎp ɛ̄ olīvè?25 Inyǔlɛ̄, À lôgtatà, mɛ̀ nsòmbol ɓe mɛ lɛ̄ yi i heŋel ɓèè munu jìmb lini, i tiga ɓa lɛ pèk nì gwèe ì ɓa ndigi ì màhɔŋɔ̂l manân, lɛ mìŋɛm mi jogà li Isrǎɛ̀l mi nay, lɛtɛ̀ɛ̀ màjùbul ma bilɔ̀ŋ bìpɛ ma yɔ̂n. 26 Ndi ha nī nyɛn Īsrǎɛ̀l yɔ̀sonā ì gatɔ̄hlana; kìkìì i ye ǹtǐlɓàgà lɛ, Ǹsòŋɓòt à gapēmel i Sīòn, nyɛn à gahèa liyàn Nyambɛ lī Yakòb.27 Mana mɔn ma ye màlombla mɛ̂m, mɛ̀ nì ɓɔ, ŋgèdà mɛ̀ gahèa biɓeba gwap. a 28 Kǐŋgèdà Mìŋaŋ Mìnlam ɓa ye ɓā Nyāmbɛ à ŋɔ̀ɔ̀ inyùu na᷆n, ndi kǐŋgèdà lìtɛbɛ̂k ɓa ye ɓāgweha īnyùu ɓɔ̀saŋ ɓap. 29 Inyǔlɛ̄ Nyambɛ à nhɛ̀ŋɛl ɓe jâm mu mākèblà mee ma kari᷆s tɔ̀ nsèblà wee. 30 Inyǔlɛ̄ kìkìi ɓèe nì tɔp ɓē nogol Nyambɛ ŋgèdà bìsu, ndi hanânɔ nì ŋ̀kos kɔnàŋgɔɔ inyùu ndɔ̄k yaàp, 31 halā kì nyɛn yàk ɓɔ ɓa ntɔp ɓe nogol hanânɔ, ŋgèdà ɓèe nì ŋ̀kos kɔnàŋgɔɔ, lɛ ndi yàk ɓɔ ɓa kos kɔ̀nàŋgɔɔ. 32 Inyǔlɛ̄ Nyambɛ à gwɛ̌l ɓòt ɓɔɓasonā mɔ̀k inyùu ndɔ̄k yaàp, lɛ a kɔn ɓɔ̄ɓasonā ŋgɔ̄ɔ.33 Yoô’, ndip kīla lìŋgwàŋ li Nyambɛ lī yeè, nì pèk yèe, yàk nì yi yee! Màtìbil à ntìp mâm mee ma mɓūma ŋaŋ kiìyaga! Tɔ̀ mànjɛ̀l mee ma ńyība ɓe njaàŋ! 34 Inyǔlɛ̄ ǹjɛɛ à ńyī mahɔŋɔɔ̀l ma Ŋwɛt? Tɔ̀lɛ, ǹjɛɛ à ɓa ǹtipèk wèe? 35 Tɔ̀lɛ ǹjɛɛ nyɛ à ɓǒk, à kebēl nyɛ yɔ̌m, lɛ ndi à yik saâ nyɛ yɔ̄? 36 Inyǔlɛ̄ màm mɔmasonā ma nlòl i nyɛ̄nī, ma hèga kì nì nyɛ, ma yenɛ̀ ndik īnyùù yeè. Lìpem li ɓa nì nyɛ i ɓɔ̀ga ni ɓɔ̀ga. Ààmɛ̀n.


Romà
12
	
1 Jɔn, à lôgtatà, mɛ̀ nsɔ̄ɔhɛnɛ ɓee inyùu kɔ̀nàŋgɔɔNyambɛ̂, lɛ ni sɛm yāga manyùù manân sɛ̀sɛmà i yomi, nì pubhaga, nì i ī nlēmel Nyambɛɛ̀, inyǔlɛ̄ halā nyɛ̄n nì ŋgwèlel nyɛ ǹsɔn nì màhɔŋɔ̂l manân. 2 Ndi nì pòna ɓaŋ hyày hini, ndi ni heŋha hèŋhà yɔsonā mu yìlà màhɔŋɔ̂l manân ma ńyìla yɔndɔ, lɛ ndi ni wan ī yī lɛ̄ sòmbòl Nyambɛ ī ye lɔ̄ŋgɛɛ̀, i nlēmlà, i yoni kì.
3 Inyǔlɛ̄ mɛ̀ ŋkàl yaga hikìi mùt nyɔ̀ɔ ɓěnī, kǐŋgèdà kàrîs ì tina mɛ̀, lɛ mùt à hɔŋɔl ɓaŋ ŋgàndàk inyùù yeē nyɛmɛ̀dɛ ìlɔ̀ɔ̀ kìkìì i nsòmbla lɛ a hɔŋɔl, ndigi lɛ̄ a hɔŋɔl kìkìi mùt à nsùhus nyuu kàyèlɛ à lɛl ɓe ŋwaa Nyāmbɛ à sìgil nyɛ̄ i kède hēmlɛ̀ yee. 4 Inyǔlɛ̄ kìkìi dì gwèe ŋgàndàk bìjò i pɔ̌m nyùù yadā, ndi bìjò gwɔbisonā bi gweē ɓē nlèlèm nsɔn, 5 halā kì nì ɓěs, ɓa dì yè ŋgàndàk, dì yè ndik nyùù yadā i Krǐstò, b ndi i kède yes hikìi mùt à yè ndik jò yada mu ī kède ɓāa ɓapɛ. 6 Ndi lakìi màkèblà ma kari᷆s ma nsɛ̀lna kǐŋgèdà kàrîs ì tina ɓěs, wɛ̀ɛ tɔ̀ i ɓā yàà lɛ mùt à yè m̀podôl, a pɔdɔk ndīgi kǐŋgèdà ŋwaa u bisìgna nyɛ i kède hēmlɛ̀ yee; 7 tɔ̀ i ɓɔ̀ŋ ǹsɔn ntoŋ, wɛ̀ɛ̀ a ɓɔŋɔ̄k ndīgi ǹsɔn ntoŋ; tɔ̀ nu à nnīigà, a niigaga ndīgiì; 8 tɔ̀ nu à nlèdes ɓôt mìŋɛm, a ledhak ndīgi ɓɔ̄; nu à ŋkàp, a kabāk nì lɔŋgɛ
ŋɛ̄m; nu à ntēeda ɓoòt, a nyamnda ī ɓɔ̀ŋ halà; nu à ŋkɔ̀na ŋgɔɔ, a kɔnga yɔ̀ nì ŋ̀ɛm masee. 9 Gweha ī ɓā ɓaāŋ nì bìhèŋɓà. Pidɓana jàm li ye lìɓɛ, ndi ni adɓɛ nì jàm li ye lìlam. 10 Gweha na᷆n ɓèè ni ɓèe kìkìi lìsaŋ li ɓôt i ɓa yāga gweha ī ŋɛm nyuu; wàda à ɓògòk ti nûmpɛ lipem. 11 Nyàmndana yāga ni ǹsɔn, nì ɓɔ̀ŋ ɓaŋ ŋgɛ̀lɛ̀. Lɔŋa ī kède mbūu, nì gwèèlàk Ŋwɛ̌t. 12 Nì kɔ̀nɔ̀k màsee inyùu ɓɔ̄dŋɛm, nì honɓàgà njiihà; nì tèŋɓɛ̀gɛ̀ nì màsɔɔhɛ̀. 13 Nì àdɓàgà i hōla ɓàpubhaga i ŋgèdà màm ma nhēŋel ɓɔ; lɛgɓana ī yìs ɓàkèn. 14 Sàyɓana ɓòt ɓa ntèèŋga ɓee; sàyɓana, ndi nì tììhɛ ɓâŋ. 15 Kɔ̀na màsee lòŋnì ɓòt ɓa ŋkɔ̀n masee; ɛ̀a lòŋnì ɓòt ɓa ŋɛ̀ɛ̀. 16 Nì ɓangà màhɔŋɔ̂l mada ɓèè ni ɓèe. Nì hɔŋɔl ɓaŋ màm màkɛŋi, ndi sùhlana ɓèèɓɔmɛ̀dɛ nì màm màsòhga. Nì kàdɓa ɓaŋ nì ɓèèɓɔmɛ̀dɛ lɛ nì gwèe pèk. 17 Nì tìmbhɛ
ɓaŋ mùt nyɛkǐnyɛ̄ ɓēba inyùu ɓēba. Hɔŋlana ī ɓɔ̀ŋ màm ma ye lɔ̄ŋgɛ bīsū bi ɓoòt ɓɔɓasonā. 18 Iɓālɛ̄ i ye lɛ̄ i ɓa halà, kǐŋgèdà là nân, wɛ̀ɛ yènà nì ǹsàŋ nì ɓòt ɓɔɓasonā. 19 À
ɓagwehâ, nì pùn ɓaŋ ɓèèɓɔmɛ̀dɛ, ndi tina ndīgi hìun hi Nyambɛ pōla. Inyǔlɛ̄ i ye ǹtǐlɓàgà lɛ, màpùnà ma ye mɛ᷆m, mɛ̌n mɛ̀ gatìmbhɛ. f Halā nyɛ̄n Ŋwɛ̌t à ŋkàl. 20 Ndi iɓālɛ̄
njàl ì gwèe ŋ̀ɔ̀ɔ̀ wɔ̀ŋ, jes nyɛ̄; tɔ̀ nyùs yɔn i gweē nyɛ̄, nyus nyɛ̄; inyǔlɛ̄ halā wɛ̀ɛ ù ŋkòdol nyɛ màkalâk ma hyee i ŋgìi ŋ̀ɔ tɔ̀lɛ wɛ̀ɛ ù ŋ́wēha nyɛ nyùu. g 21 Ɓeba i yèmbel ɓaŋ
wɛ̀, ndi yèmbel ɓēba lòŋnì lɔŋgɛ̂.
	

Romà	
13

1 Hi mût a suhūs nyɛ̄mɛ̀dɛ i sī ɓà-ànɛ̀ ɓa kehī ī ŋgìì yeè; inyǔlɛ̄ ŋgùy ànɛ̀ ì tà yaga ɓee, hàndugi lɛ ì lol ni Nyāmbɛɛ̀, nì lɛ ɓa ɓā gweē ànɛ̀ hanânɔ, Nyambɛ nyɛ̄n à bitēe ɓɔ.
2 Jɔn nū à ŋkɔ̀lɓa ŋgûy ànɛ̀, wɛ̀ɛ à ŋkèdɓa yaā liteâk li Nyambɛ̂; ndi ɓa ɓā ŋkèdɓa anɛ̀ ɓa gakùhul ɓɔmɛ̀dɛ mbagī nōgoòs. 3 Inyǔlɛ̄ ɓà-ànɛ̀ ɓa ŋkònha ɓe ɓagwɛ̀l màm màlam wɔ̀ŋi, ndik ɓàgwɛ̀l màm màɓɛ. Ndi ɓàa ù nsòmbol lɛ ŋgùy ànɛ̀ ì kònha ɓaŋ wɛ̀ wɔ̀ŋi? Wɛ̀ɛ ɓɔ̀ŋɔk nī maàm ma ye lɔ̄ŋgɛɛ̀, ndi ù gaɓāna biɓegeès i ɓɔ̄nī. 4 Inyǔlɛ̄ ŋ̀ànɛ̀ à yè ǹlìmil Nyambɛ ī gwèlèl wɛ̀ lɔŋgɛ̂. Ndi iɓālɛ̄ ɓeba yɔn ù mɓɔ̀ŋ, wɛ̀ɛ kɔ̌n wɔ̀ŋi, inyǔlɛ̄ à heemba ɓē pansɔ̀ŋ yàŋgà. Inyǔlɛ̄ à yè ǹlìmil Nyambɛ̂, mùt wèe màpùnà i nōgoòs mùt à mɓɔ̀ŋ ɓeba. 5 Jɔn i nsòmbla lɛ ni suhūs ɓèèɓɔmɛ̀dɛ i sī ɓà-ànɛ̀, hà inyǔlɛ̄ nogoòs yɔtāma ɓee, ndi yàk inyùu kīŋŋ̀ɛm. 6 Inyùu hālā kì nyɛn nì nsāɛnɛ taàs, inyǔlɛ̄ ɓa ye ɓàgwèlèl Nyambɛ ǹsɔn, ɓa tiŋī yāga ni n̄sɔ̄n u hīkɛl. 7 Sula nī ɓɔɓasonā mìnsul ŋwap; mùt à kòli yɔ̀ŋ tâs, tinga nyɛ̄ yɔ̀; nu kì à kòli nì ǹtɔla, tinga nyɛ̄ wɔ̄; mùt à yè ɓakɔn wɔŋi, kɔ̀ngana nyɛ̄ wɔ̀ŋi; yàk nu à kòli kòs lipem, tinga nyɛ̄ jɔ̄. 8 Nì ɓana ɓaŋ mùt nyɛkǐnyɛ̄ pil, ndik ūnu lɛ, gwehnana ɓèè ni ɓèe; inyǔlɛ̄ mùt à ŋgwēs nuùmpɛ, à m̀mal yonos mben. 9 Inyǔlɛ̄ màtìŋ mana lɛ, Ù kɛ̀nɛk ɓaŋ ndèŋg, Ù nɔlɔk ɓaŋ mùt, Ù nibik ɓâŋ, Ù ɓɔ̀gɔk ɓaŋ mbògi bìtɛmbɛɛ, Ù tamak ɓâŋ, tɔ̀ iɓālɛ̄ ndòŋ lìtìŋ ìpɛ ì yè lɛ ì ɓa, ŋgɔ ɓàŋga ini yada yɔn i ŋkòndɛ kohlɛ matìŋ mɔmasonā hɔ̀ma wadā nì kàl lɛ, Ù gagwēs muùt wɔ̌ŋ lìɓok kìkìi wɛ̀mɛ̀dɛ.
10 Gweha ī mɓɔ̀ŋ ɓe mût wèe lìɓok ɓeba; jɔn gwēha ī ye bìyonhɛnɛ bi mben. 11 Ndi nì nnɛ̄k ɓe ndoòŋ ŋgèdà dì gwèe hānaànɔ, lɛ ŋgɛŋ
ì m̀mal kɔlā lɛ ni todɛ̄ hīlɔ̄; inyǔlɛ̄ tɔhi ī ye ɓès ɓɛbɛ̀ɛ̀ hanânɔ ìlɔ̀ɔ̀ ŋgèdà dì bihēmlɛ̀nɛ̀. 12 Ŋgɔ u u nlɔ̀ i tāgɓɛ̀, kɛl yɔ̌n ì gwèe nì mɔ̀ɔ. Jɔn di heā nī minsɔn mi jiibɛ̀, ndi di ɛŋgɛ̄p bìjòl bi mapubi. 13 Di hyomok nyà ì kòli kìkìi ɓòt ɓa binjǎmùha, ndi hà i kède bìlòŋ bi mpùŋgu ɓee nì lìhyua, tɔ̀ i kède tɛ̄k màɓok ni bìyogdà, tɔ̀ i kède ndāŋ nì  njòŋ. 14 Ndi ɛ̀ŋgɓana Ŋwɛ̀t lɛ Yesù Krǐstò, nì ɓoyhɛ ɓaŋ mìnsòn i nēhnɛ̀ mìnhɛŋa ŋwee njɛ̀l.


Romà
14

1 Ndi nu à yè m̀ɓɔ̀mba i kède hēmlɛ̀, lɛɛgana nyɛ̄ iɓaɓe peènà mahɔ̄ŋɔɔ̀l. 2 Ŋgɔ mùt wàda à nhēmlɛ jɛ gwɔm gwɔbisonā, ndi nu à mɓɔ̀mb à njɛ̄ ndigi bìhɛ̀yɛ̀k. 3 Wɛ̀ɛ nū à njɛ̄ à yàn ɓaŋ nū à njɛ̄ ɓēe, yàk nu à njɛ̄ ɓēe, à pemhɛnɛ ɓaŋ nū à njɛ̄ mbàgi, inyǔlɛ̄ Nyambɛ à m̀mal lɛɛgɛ nyɛ. 4 Wɛ̀ ǹjɛɛ, ù mpēmhɛnɛ waŋan nlìmil mbagī? Tɔ̀lɛ à tee, tɔ̀lɛ à ŋkwɔ̀, halā à yè ndigi jàm li Ŋwɛt weè.
Ndi à gatɛ̄lɛp yaga, inyǔlɛ̄ Ŋwɛ̌t à gwèe ŋgùy i tēe nyɛ̄ halà. 5 Ŋgɔ mùt wàda à mɓàgal lɛ kɛl yadā ì nlòo nyɛ kɛ̄l ìpɛ; ndi nûmpɛ à mɓàgal ndigi lɛ̄ kɛl yɔsonā i ye kàyàda. Wɛ̀ɛ̀ hi mût a melēs yāga i kède màhɔŋɔ̂l mee nyɛmɛ̀dɛ jàm à kòli ɓɔ̀ŋ. 6 Mùt à ntòŋ ni kɛ̄l, à ntùŋul yɔ īnyùu Ŋwɛ̌t. Nu kì à ntòŋ ɓe kɛl, à ntùŋul ɓe yɔ īnyùu Ŋwɛ̌t. Nu à njɛ̄, à njēl inyùu Ŋwɛ̌t, inyǔlɛ̄ à ntī Nyambɛ màyègà; ndi mùt à njɛ̄ ɓēe, inyùu Ŋwɛ̀t nyɛn à nje᷆l ɓee, yàk nyɛ à ntī Nyambɛ màyègà. 7 Inyǔlɛ̄ tɔ̀ wàda wes à nnìŋ ɓe ni nyɛ̄mɛ̀dɛ, ndi tɔ̀ wàda yaga à ŋ́wɔ̄ ɓe ni nyɛ̄mɛ̀dɛ. 8 Inyǔlɛ̄ iɓālɛ̄ dì nnìŋ, wɛ̀ɛ dì nnìŋil ndigi īnyùu Ŋwɛ̌t; tɔ̀ dì ŋ́wɔ̄ yàa, wɛ̀ɛ dì ŋ́wēl ndigi īnyùu Ŋwɛ̌t. Jɔn tɔ̀ dì nnìŋ, tɔ̀ dì ŋ́wɔ̄, wɛ̀ɛ dì yè ndigi ɓā Ŋwɛt. 9 Jɔn inyùu hālā nyɛ̄n Krǐstò à wel, à tugɛ̀ kì, à kondɛ̄ ki nìŋ, lɛ ndi a
i nnɛ̄nɛ lɛ ɓòt ɓàhɔgi ɓa ɓā ceèl jɛ binùga, inyǔlɛ̄ bi ɓā ɓenà sèmna bisāt kìkìi sɛ̀sɛmà; kiŋŋ̀ɛm yap ì nnɛ̄ɛbɛ ɓe ɓɔ i jɛ̄ bìnùga bî, jɔn ɓa ɓā jeèl bìhɛ̀yɛ̀k. Ɓèŋgɛ 1Kɔ̀r 8.
ɓa Ŋwɛ̀t i ŋgìi ɓāwɔ̄ga nì ɓayōmi. 10 Ndi wɛ̀, inyǔkī ù mpēmhɛnɛ maasɔ̄ŋ mbàgi? Yàk wɛ̀, inyǔkī ù ńyènel maasɔ̄ŋ? Inyǔlɛ̄ ɓèhɓɔɓasonā yaga dì gatɛ̄lɛp bisū bi yeēnɛ mbagī Nyāmbɛɛ̀. i 11 Inyǔlɛ̄ i ye ǹtǐlɓàgà lɛ, Ŋwɛ̌t à ŋkàl lɛ, Wɛ̀ɛ nìŋ yɛ̂m, màɓɔŋ mɔmasonā ma nlama uma bisū gwɛɛ̀m; dìlemb cɔdisonā kiì di gaɓēges Nyambɛɛ̀.12 Wɛ̀ɛ hīkìi mùt i kède yes à gatìmbhɛ Nyambɛ inyùù yeē nyɛmɛ̀dɛ.13 Jɔn dì pemhɛnɛ ha ɓaŋ ɓès ni ɓès mbagī, ndi pemhana ndīgi mbàgi lɛ, mùt à nìŋi ɓaŋ ŋgɔ̀k ɓààgɛ̀nɛ̀ i njɛ̌l mǎsāŋ, tɔ̀ ì ì ŋkwèhà. 14 Mɛ̀ ńyī, mɛ̀ yìmbgɛ̀ kì lɔŋgɛ lɔ̄ŋgɛ ī Ŋwɛ̀t lɛ, yɔ̀m yɔkǐyɔ̄ mùt à njɛ̄ i ta ɓē mahindi yɔmɛ̀dɛ; ɛglɛ wɛ̀ɛ mùt à ŋ̀aŋ yɔ màhindi, ndi i ɓa mahindi inyùù yeè.15 Ndi i ɓā kì lɛ ŋɛm u nhēnd maasɔ̄ŋ inyùu bìjɛk gwɔŋ, wɛ̀ɛ ù nhyūmul ha ɓe i kède gwēhaà. Ù nimlaha ni ɓaŋ nū Krǐstò à wel īnyùù yeē nì bìjɛk gwɔŋ. 16 Lɔŋgɛ na᷆n i sòla ni ɓâŋ. 17 Inyǔlɛ̄ ànɛ̀ Nyambɛ ī ta ɓē jɛ nì nyɔ, ndik tɛ̄lɛɛ̀bsep, nì ǹsàŋ, nì màsee i Mbūu M̀pubi. 18 Inyǔlɛ̄ nu à ŋgwèlel Kristò munu màm mana nyɛn à nlēmel Nyambɛɛ̀, yàk ɓòt ɓa mɓògol nyɛ mbògi lām. 19 Jɔ ni jɔn dī ligīp ī ɓɔ̀ŋ màm ma nlɔ̀na nsàŋ, nì ma mā nhōlos ɓes ni ɓěs. 20 Ù òbos ɓaŋ ǹsɔn Nyambɛ īnyùu bìjɛk. Màm mɔmasonā ma mpōp, ndi i ye ɓēba inyùu nū à njɛ̄ iɓālɛ̄ nuùmpɛ à mɓààgɛnɛ mû. 21 Ù gaɓɔ̀ŋ lɔŋgɛ̂ iɓālɛ̄ ù njɛ̄ ɓe nugā, tɔ̀ nyɔ wa᷆y, tɔ̀ ɓɔ̀ŋ ndòŋ jàm ìpɛ lɛ mǎsɔ̄ŋ a ɓaāgɛnɛ mù, tɔ̀ sɛ̀ndì, tɔ̀ ɓɔ̀mb. 22 Ndi hemlɛ̀ ù gwèe, teeda ndīgi yɔ̄ ŋɛ̄m bisū bi Nyāmbɛɛ̀. Nu à ŋōm ɓe nyɛmɛ̀dɛ ǹsɔ̀hi inyùu jàm à 
ŋkèmhɛ̀ à yè ǹsǎyɓàk. 23 Ndi nu à mpèndà, à ŋkòs mbagī nōgoòs iɓālɛ̄ à njɛ̄, inyǔlɛ̄ à njɛ̄ ɓe ni hēmlɛ̀; ndi hi jâm li mɓòŋa ɓe ni hēmlɛ̀ li ye ɓēba.



Romà	
15

1 Ɓès ɓa dì gwèe ŋgùy, dì ǹlama honɓa ɓɔ̂mb u ɓa ɓā gweē ɓē ŋguùy, dì lemel ɓaŋ ɓès ɓɔmɛ̀dɛ. 2 Wɛ̀ɛ hīkìi mùt i kède yes a nɔɔ̄dɛ ndīgi lēmel muùt wèe lìɓok inyùu ɓɔ̀ŋ nyɛ lɔ̄ŋgɛ ī hōloòs nyɛ. 3 Inyǔlɛ̄ tɔ̀ Krǐstò à lemel ɓē nyɛmɛ̀dɛ, ndigi kìkìì i ye ǹtǐlɓàgà lɛ, Mbɔ̀lɔ̀ ɓa nhɔɔ wɛ̂ ì biādap mɛ mūnu nyùu. k 4 Inyǔlɛ̄ màm ma ɓǒk tìlɓa ŋgèdà bìsu, mɔmasonā ma tìlɓa ndīgi lɛ̄ di koōs màeba mû, lɛ ndi i kède hōnɓà nì hɔ̀gɓɛ̀ i nlòl Matìlà di ɓana ɓɔ̄dŋɛm. 5 Ndi Nyambɛ nū hōnɓà, nì nu hɔ̀gɓɛ̀, a ɓɔŋ ɓèè lɛ ni ɓana hɔ̄ŋɔɔ̀l yada ɓèè ni ɓèe, kìkìi Krǐstò Yesù, 6 lɛ ni adɓa nyɔ̀ wada i tī Nyāmbɛɛ̀, Ìsaŋ Ŋwɛ̀t wes Yesù Krǐstò, lìpem. 7 Jɔn hī muùt a lɛɛgɛ nu᷆mpɛ kìkìi yàk Krǐstò à lɛɛgɛ ɓěs, lɛ Nyambɛ ā koōs lìpem. 8 Ndi mɛ̀ ŋkàl lɛ, Yesù Krǐstò à yìla ǹlìmil u ɓakwɛ̀ɛ̀baga i ēba màliga ma Nyambɛ̂, i lèdès màkàk ɓɔ̀tàta ɓā kǒs, 9 nì lɛ bìlɔ̀ŋ bìpɛ bi ti Nyāmbɛ lìpem inyùu kɔ̀nàŋgɔɔ yeè; kìkìì i ye ǹtǐlɓàgà lɛ, jɔn mɛ̀
gaɓēges wɛ ī kède bìlɔ̀ŋ, mɛ̀ tublàk kì jòy jɔŋ cèmbi di biɓegês. * 10 Hɔ̀ma nûmpɛ Lìtìlà li ŋkàl ki lɛ̄, À ɓee bilɔ̀ŋ, sòbhana, ɓèe nì lɔ̀ŋ yee. l 11 Nì kì lɛ, Ɓeghana Ŋwɛ̌t, ɓèè 
bilɔ̀ŋ bìpɛ gwɔbisonā. Ɓòt ɓɔɓasonā kiì ɓa ti nyɛ̄ lìpem.12 Yàk Yèsayà à ŋkàl ki lɛ̄, Ŋ̀kàŋ Yesè u gaɓā, nu à ŋkɔ̄yɔp yaga i ànɛ̀ bìlɔ̀ŋ bìpɛ. Nyɛn bìlɔ̀ŋ bìpɛ bi gaɓōdol ŋɛm. n 13 Ndi Nyambɛ nū ɓɔ̄dŋɛm a yonos ɓèè ni màsee mɔmasonā, yàk nì ǹsàŋ i kède hēmlɛ̀ nì nhēmlɛ nyɛ, lɛ ndi ni yaba nì ɓɔdŋɛm i kède lìpemba li Mbuu M̀pubi.
14 Ndi, à Lôgtatā yɛ᷆m, mɛ̀mɛ̀dɛ kî mɛ̀ ńyī lɔŋgɛ lɔ̄ŋgɛ īnyùu na᷆n lɛ, yàk ɓèè kî nì yoni nì lɔŋgɛ̂, nì yè kì ǹyɔnɔ̂k nì yi yɔsonā, nì yè kì lɛ nì tina maeba ɓee ni ɓèe. 15 Ndi i kède màm màhɔgi mɛ̀ ntìlna ɓee nì kandâlnyuu kìkìi mùt à ŋkòndɛ ɓigdaha ɓee mɔ inyùu kàrîs Nyambɛ à ti mɛ̀, 16 lɛ mɛ ɓa ǹlìmil Kristò Yesù inyùu bìlɔ̀ŋ bìpɛ i ɓɔ̀ŋ ǹsɔn Miŋaŋ Mìnlam mi Nyambɛ kìkìi prǐsì, lɛ mɛ pamna bìlɔ̀ŋ bìpɛ bisū gwee kìkìi lìkèblà li nlēmel nyɛ, lakìì li mpūbhana ni Mbūu M̀pubi. 17 Jɔn mɛ̀ kòli kì yadap i Krǐstò Yesù inyùu màm ma ntīhba Nyambɛɛ̀. 18 Inyǔlɛ̄ mɛ̀ tà ɓe mɛ lɛ̄ mɛ̀ kandal nyuu i pɔ̄t màm màpɛ, hànduk inyùu mā Krǐstò à bigwèlel i mɔ̀ɔ̀ mɛ̂m, lɛ bìlɔ̀ŋ bìpɛ bi ɓana mànoglà, tɔ̀ i ɓā yàà inyùu bìpodol tɔ̀ inyùu bìɓòŋol, 19 i kède lìpemba li biyìmbnɛ nì màm ma helha, nì i kède lìpemba li Mbuu M̀pubi u Nyambɛ̂, kàyèlɛ ìɓòdòl i Yèrusàlɛ̀m nì bipɛ̀s bi mbɔk bi ye nyɔ̀ɔ̂, lɛtɛ̀ɛ̀ nì Ilìrikòn, mɛ̀ m̀mal pegēs Miŋaŋ Mìnlam mi Kristò hɔ̀ma nyɛ̂nsonā.20 Ŋgɔ mɛ̀ ǹligīp lɛ mɛ aŋal Mìŋaŋ Mìnlam, hà hɔ̀ma ɓa mmal yi joy li Kriīstò ɓee, mɛ̀ tiga lɛ mɛ̀ oŋol ŋgìi hyāŋan hikùù, 21 ndi kìkìì i ye ǹtǐlɓàgà lɛ, Ɓa ŋgàn yeē ì ɓa ŋgì kèla ɓɔ, ɓa gatɛ̄hɛ nyɛ, ndi ɓa ɓā ɓeè ŋgì nɔk, ɓa gatībil yi. 22 Ndi halā nyɛ̄n à ɓe ɓok mɛ̀ ŋgàndàk ŋgelè i lɔ̀ i ɓěnī.23 Ndi hanânɔ ni, lakìi hɔ̀ma nûmpɛ à tà ha ɓe nyɔnɔ̄ bipɛ̀s bi mbɔk bini, nì lakìi ŋgǒŋ ì gwèe kì mɛ̀ ŋgàndàk ŋwii ini yɔsonā lɛ mɛ pam ī ɓěnī, 24 wɛ̀ɛ mɛ̀ galɔ̀ i ɓěnī tɔ̀ ìmbɛ ŋgedà mɛ̀ ŋkɛ̀ i Pànya. Inyǔlɛ̄ mɛ̀ mɓɔ̄t ŋɛm lɛ mɛ tɛhɛ ɓèe, i ŋgèdà mɛ̀ nlòo nyɔɔ̄ ɓěnī, nì lɛ ɓèè ɓɔn ni ega mɛ̀ likè jɛ̂m, ki mɛ̀ ma māāl ŋgoōŋ yɛɛ̀m hɔgi inyùu àdnà yes.25 Ndi hanânɔ, mɛ̀ ŋkɛ̀ i Yèrusàlɛ̀m i hōla ɓàpubhaga.26 Inyǔlɛ̄ i bilēmel mintoŋ mi Makèdonìà nì mi Akāyà i tī màhola īnyùu dìyɛyɛ̀bà i kède ɓàpubhaga ɓa ye Yèrusàlɛ̀m. p 27 Ŋgɔ i bilēmel yaga ɓɔ i ɓɔ̀ŋ halà, ndi tɔ̀ la yàà ɓa ɓeè ɓòt ɓap ɓa pil. Inyǔlɛ̄ iɓālɛ̄ bìlɔ̀ŋ bìpɛ bi bikòs ŋgabà mu màm map ma mbuu, wɛ̀ɛ yàk gwɔ bigweē pīl i gwèlèl ɓɔ inyùu màm ma minsòn. 28 Jɔn iɓālɛ̄ mɛ̀ m̀mal sugus nsɔ̄n unu, ndi mɛ̀ ɓendel ɓɔ litām lini, wɛ̀ɛ mɛ̀
galòo i ɓěnī i kɛ̀ i Pànya. 29 Ndi mɛ̀ ńyī lɛ, ŋgèdà mɛ̀ nlɔ̀ i ɓěnī, mɛ̀ galɔ̀ ni màsɔda ma yoni ma Fǎŋglìùm hi Kristò.30 Ndi, à lôgtatà, mɛ̀ nsɔ̄ɔhɛ yaā ɓee inyùu Ŋwɛ̀t wes Yesù Krǐstò, nì inyùu gwēha Mbūu, lɛ ni ligīp yāga loòŋ yada ni mɛ̀ ŋgèdà nì nsɔ̄ɔhɛ Nyambɛ īnyùù yɛ̂m, 31 lɛ a soŋ mɛ̀ i mɔ̀ɔ̀ ma ɓa ɓā ndɔ̄gɔp nyɔɔ̄ Yùdeà, nì lɛ ǹsɔn wɛ̂m i Yèrusàlɛ̀m u lemel ɓàpubhaga, 32 ndi tɔ̀lɛ mɛ̀ mpām nyɔɔ̄
ɓěnī ni màsee kǐŋgèdà sòmbòl Nyambɛ̂, di kos kì nɔ̀y lòŋ yada. 33 Nyambɛ nū ǹsàŋ a ɓa nì ɓèè ɓɔɓasonā. Ààmɛ̀n.
	

Romà
16

	
1 Mɛ̀ ŋēba ɓee inyùu Fēbɛ̀, mǎntàta wès nu mùdàa, nu à yè dìakòn nyɔ̀nɔ Kènkrěà, 2 lɛ ni lɛɛgɛ nyɛ̄ i Ŋwɛ̌t, kìkìi ɓàpubhaga ɓa kolī lɛ̄ɛgànà, nì lɛ ni hola nyɛ̄ i kède màm mɔmasonā ma nsòmbla lɛ ni hola nyɛ̄. Inyǔlɛ̄ yàk nyɛ à ɓe hola ŋgàndàk ɓòt, nì mɛ̀mɛ̀dɛ kî.3 Yègnana mɛ̀ Prìskilà nì Àkuilà, q ɓàsɔ ɓagwɛ̀lǹsɔn ɓɛ̂m i Krǐstò Yesù. 4 Ɓɔn ɓa bilɛ̄k jɔɔ jap ɓɔmɛ̀dɛ i sòŋ nɔ̀m yɛ̂m. Mɛ̀ ntī yaga ɓɔ màyègà, hà mɛ̀tama ɓe mɛ̂, ndi yàk nì mìntoŋ mi bilɔ̀ŋ bìpɛ ŋwɔminsonā. 5 Ni yegna kì mɛ̀ ǹtoŋ u ŋkɔ̀dɓa ndāp yaàp. Yègnana mɛ̀ Èpènetò, mùt mɛ̀ ŋgwe᷆s, nu à yè màtam ma bisu ma lɔ̂ŋ Asìà inyùu Krǐstò.
6 Yègnana mɛ̀ Màrià, nu à bitùmbɓa ni ǹsɔn ŋgandàk inyùu na᷆n. 7 Yègnana mɛ̀ Àndrònikùs nì Yunìàs, ɓòt ɓa lihàà jɛ̂m, yàk nì ɓàsɔ mɔ̂k ɓɛ̂m, ɓɔ yaga ɓɔn ɓàoma ɓā ŋāŋal ŋgandàk i kède yap ɓɔ nì ɓɔ. Ɓɔ ki ɓɔ̄n ɓa biɓòk mɛ bīsū i ɓā ɓā Kriīstò. 8 Yègnana mɛ̀ Àmplǐà, mùt mɛ̀ ŋgwēs i Ŋwɛ̌t. 9 Yègnana mɛ̀ Ùrbanà, sɔ ŋgwɛ̀lǹsɔn wes i Krǐstò, yàk nì Stakìs, mùt mɛ̀ ŋgwe᷆s. 10 Yègnana mɛ̀ Àpele, nu à gwèe mbògi lām i Krǐstò. Yègnana mɛ̀ lòk Arìstobūlò.
1 Yègnana mɛ̀ Hèrodìòn, mùt wɛ̀m lìhàà. Yègnana mɛ̀ lòk Nârsisò, ɓa ɓā ye ī Ŋwɛ̌t. 12 Yègnana mɛ̀ Trìfɛnà nì Trìfosà, ɓòdàà ɓa ntùmbɓa ni ǹsɔn inyùu Ŋwɛ̌t. Yègnana mɛ̀ Persìs, nu gwēhaà, nu à bitùmbɓa ni ǹsɔn ŋgandàk inyùu Ŋwɛ̌t. 13 Yègnana mɛ̀ Rufòs, nu à yè ǹtɛbɛ̂k i Ŋwɛ̌t, nì nyàŋ weē nu à yè kì îni. 14 Yègnana mɛ̀ Àsìnkrǐtò, nì Fìlegòn, nì Hermɛ̀s, nì Pàtrǒbà ɓɔnà Hermà yàk i lògtatā yēs i ńyèn i ɓɔ̄nī. 15 Yègnana mɛ̀ Fìlòlogò ɓɔnà Yulìà, yàk Nerèò nì manyaŋ weē nu mùdàa, nì Òlimpà, nì ɓapūbhaga ɓɔɓasonā ɓa ńyèn i ɓɔ̄nī. 16 Yègnana ɓèè ni ɓèe nì màsɔhnà màpubhaga. 17 Ndi, à lôgtatà, mɛ̀ nsɔ̄ɔhɛ ɓee lɛ ni yimbɛ̄ yāga ɓoòt ɓa ŋkwès masànda, ɓa nuŋgnɛ̀gɛ̀ ɓèè ndôŋ nì ndòŋ candi, ɓa kɔ̂lɓàgà kì màeba ɓèèɓɔmɛ̀dɛ nì binīgiìl. 18 Sɛmba yāga ɓɔ. Inyǔlɛ̄ ndòŋ ɓòt ì ì ŋgwèlel ɓe Ŋwɛt wes Yesù Krǐstò, ndik lìɓùm jap ɓɔmɛ̀dɛ, ndi ɓa lok ɓòt ɓa gweē bìtɔ̀mba bi miŋɛm nì bìlɔŋgɛ bī maàm ɓa mpɔ̄t, nì inyùu nèha yap ŋkwɛ̀l. 19 Inyǔlɛ̄ mànoglà manân ma mmal kɛ ŋgaān ni ɓòt ɓɔɓasonā. Jɔn mɛ̀ ŋkònol masee inyùu na᷆n; ndi tɔ̀ la yàa mɛ̀ nsòmbol lɛ ni ɓana pèk i yī màm ma ye lɔ̄ŋgɛɛ̀, nì lɛ ni ɓa m̀pobôk inyùu màm ma ye màɓɛ. 20 Ndi ndèk ŋget Nyambɛ nū ǹsàŋ à ganyàgat Saatàn i sī makòò manân.
	21 Tìmòteò, s sɔ ŋgwɛ̀lǹsɔn wɛ̂m, nì Lusìò, nì Yasòn, nì Sòsìpatɛ̀r, ɓòt ɓɛ̂m ɓa lihàà, ɓa ńyegā ɓēe. 22 Mɛ̀ Tɛrsìò, ǹtìlà kààt ìni, mɛ̀ ńyèga ɓee i Ŋwɛ̌t. 23 Gayò, t ŋwɛ̀dmbay nu mɛ̀ yììnɛ nyɛ̄nī, nu à ǹy�s ki ŋgìm ǹtoŋ hana, à ǹyegā ɓee. Èrastò, u kindàk ŋ̀kɔ̀ŋ, à ǹyegā ɓee, yàk nì mǎntàta wès Kwartò. 24 Kàrîs Ŋwɛ̀t wes Yesù Krǐstò i ɓa nì ɓèe.25 Ndi nu à gwèe ŋgùy i lèdès ɓèe kǐŋgèdà mìŋaŋ ŋwɛ̂m mìnlam, nì bìaŋlɛnɛ bi Yesù Krǐstò, kǐŋgèdà màsɔ̀ɔ̀là ma j�mb li ɓā li solī cày nì cày, 26 ndi hanânɔ li nsɔ̂là, nì yɛɛlànà kì inyùu bìlɔ̀ŋ gwɔbisonā i kède Màtìlà ma ɓapodôl kǐŋgèdà lìteâk li Nyambɛ nū ɓɔ̀ga inyùu mànoglà ma hemlɛ̀, 27 lìpem li ɓa nì m̀pɔ̀m Nyambɛ nū pèk i ɓɔ̀ga ni ɓɔ̀ga inyùu Yēsù Krǐstò! Ààmɛ̀n.



1 Kɔ̀rintò
1

	
1 Paul, nu à sèbla ī ɓā ŋ̀oma Yēsù Krǐstò kǐŋgèdà sòmbòl Nyambɛ̂, ɓěhnà Sòstenè, mǎntàta wěs, 2 dì ntìlna ntoŋ
Nyambɛ ū ye Kɔ̀rintò, v ɓòt ɓa bipūbhana i Krǐstò Yesù, ɓàsèblaga i ɓā ɓàpubhaga, nì ɓɔɓasonā ɓa nsèbel Ŋwɛt wes Yesù Krǐstò hɔ̀ma nyɛ̂nsonā, Ŋwɛ̀t wap nì wès kî; 3 kàrîs ì nlòl ni Nyāmbɛ Tàta wès nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ. Ti màyègà inyùu màkèblà ma mbuu 4 Mɛ̀ ntī Nyambɛ wɛ̀m màyègà inyùu na᷆n, inyùu kàrîs Nyambɛ ì ì bitīna ɓee i Krǐstò Yesù, 5 lɛ nì yògnɛ màm mɔmasonā i kède yeè, i kède hī lipodol nì i kède yī yɔsonā, 6 kìkìi mbògi inyùu Krǐstò ì biūma siìŋ i kède na᷆n, 7 kàyèlɛ lìkèblà li kar�᷆s jɔkǐjɔ̄ li nhēŋel ɓe ɓee. Nì yegi ndīgi ī ɓɛ̀m màsɔ̀ɔ̀là ma Ŋwɛt wes Yesù Krǐstò, 8 nu à gaūmus ki ɓèè sîŋsìŋ lɛtɛ̀ɛ̀ nì lisūk, ŋgì ǹsɔ̀hi mu ŋgwà Ŋwɛt wes Yesù Krǐstò. 9 Nyambɛ à yè ɓonyoni, nu à bisèbel ɓee i ɓāna àdnà nì Màn weē Yesù Krǐstò, Ŋwɛ̀t wês.
10 Mɛ̀ nsɔ̄ɔhɛ ni ɓee, à logtatà, inyùu jòy li Ŋwɛt wes Yesù Krǐstò, lɛ ɓèè ɓɔɓasonā ni pɔt nyɔ̀ wada. Mbagla ì ɓa ɓaŋ ī kède na᷆n, ndigi lɛ̄ ni tibil àdɓa i kède hɔ̄ŋɔɔ̀l yada nì 
kiŋ yadā. 11 Inyǔlɛ̄, à logtatā yɛ᷆m, lòk Kloè yɔn i bitɔ̀ŋlɛ mɛ īnyùu na᷆n lɛ mìndaŋ mi ye ī ɓěnī. 12 Mɛ̀ ŋkàl ni lɛ, hi wadā na᷆n à ŋkàl lɛ, Mɛ̀ mɛ̀ yè mùt Paul; mɛ̀ nu Àpolò; mɛ̀ nu Kēfà; mɛ̀ kì nu Krǐstò. 13 Ɓàa Krǐstò à mɓāglà? Ɓàà halā wɛ̀ɛ Paul nyɛn à tòmlana mbāsa inyùu na᷆n? 14 Tɔ̀lɛ, ɓàa nì bisòblana i jòy li Paul? Mɛ̀ ntī Nyambɛ màyègà lɛ mɛ̀ bisòblɛ ɓe mɛ mùt nyɛkǐnyɛ̄ i kède na᷆n, hàndugi Krispò x ɓɔ Gāyò, y 15 lɛ mùt à tiga lɛ à kal lɛ, nì bisòblana i jòy jɛ̂m. 16 Mɛ̀ bisòblɛ yaā ndigi kì ndap Stèfanà, z ndi mɛ̀ ńyī ɓe mɛ lɛ̄ mɛ̀ bisòblɛ ki mùt nûmpɛ ìlɔ̀ɔ̀ hâ. 17 Inyǔlɛ̄ Krǐstò à ɔm ɓē mɛ ī sòblɛ̀, ndik ī lɛ̀gɛ̀l Ŋwìn Ǹlam, ndi hà nì bìɓàŋga bi pêk ɓee, i tiga lɛ mbasa Krǐstò ì yilā yaŋgà. Krǐstò, lìpemba li Nyambɛ̂ nì pèk yèè 18 Ŋgɔ ɓàŋga i ŋāŋal mbasa i ye ǹtùmbà jâm inyùu ɓā ɓā nimiìl, ndi inyùù yês, ɓès ɓa dì ǹtɔhlànà, i ye lìpemba li Nyambɛ̂. 19 Inyǔlɛ̄ i ye ǹtǐlɓàgà lɛ, Mɛ̀ gaòbos pêk ì ɓàtipèk, nì tùgà ndɔ̀ŋɔ̀l ì ɓa ɓā ńyī tɔŋɔ̄l maàm. 20 Ǹtipèk à yè hɛɛ? Ǹyimbēn à yè hɛɛ? Ǹtoo mût u hyày hini u ye hɛ̄ɛ? Ɓàà Nyambɛ à ǹyilha ɓe peèk ì ŋ̀kɔ̀ŋ hisi ǹtùmbà jâm? 21 Inyǔlɛ̄, lakìi ŋ̀kɔ̀ŋ hisi nì pèk yèè u làa ɓē yi Nyambɛ kǐŋgèdà pèk Nyambɛ̂, wɛ̀ɛ̀ i lēmel Nyāmbɛ lɛ̄
ǹtùmbà jâm i kède bìaŋlɛnɛ u tɔhɔl ɓā ɓā nhēmlɛ̀. 22 Lòk Yudà i nsòmbol tɛhɛ biyìmbnɛ, ɓòt ɓa Grikìà kì ɓa yeŋêk pèk, 23 ndi ɓěs dì ŋāŋal Kriīstò ǹtǒmlàgà i mbāsa. Nyɛn à yè mbòŋɛ̀ inyùu Lòk Yudà, nì ǹtùmbà jâm inyùu bìlɔ̀ŋ bìpɛ, 24 ndi inyùu ɓā ɓā ye ǹsěblàgà, Lòk Yudà nì ɓòt ɓa Grikìà, Krǐstò à yè lìpemba li Nyambɛ̂, nì pèk Nyambɛ̂. 25 Ŋgɔ ǹtùmbà jâm u Nyambɛ ū gweē pèk ìlɔ̀ɔ̀ ɓòt, yàk ɓɔ̀mb Nyambɛ kì i gweē ŋgùy ìlɔ̀ɔ̀ ɓòt. 26 Inyǔlɛ̄, à logtatà, ɓèŋgnana ǹsèblà nân, lɛ hà ŋgàndàk ɓàtipèk ɓe kǐŋgèdà mìnsòn, tɔ̀ ŋgàndàk mìmpemba, tɔ̀ ŋgàndàk ɓàlom ɓa ɓôt, ɓɔn ɓa ye ī kède na᷆n. 27 Ndi Nyambɛ à tɛp ndīgi mìntùmbà mi mâm mi ŋkɔ̀ŋ hisi lɛ ndi a yuyūy ɓàtipèk, Nyambɛ à tɛp kì mìmɓɔ̀mba mi mâm mi ŋkɔ̀ŋ hisi lɛ ndi a yuyūy màm ma ŋgûy. 28 Yàk bìlɛŋɛl bi mâm bi ŋkɔ̀ŋ hisi, nì màm ɓòt ɓa ńyàn, mɔn Nyāmbɛ à tɛp, yàk ma mā mɓaàk ɓee, lɛ a yuŋgus mā mā yeè, 29 lɛ ndi ǹsòn wɔkǐwɔ̄ u yādap ɓaāŋ bīsū bi Nyambɛɛ̀. 30 Ndi inyùù yeē nyɛn nì yènɛ̀ i Krǐstò Yesù, nu à yìlna ɓès pêk ì nlòl yak Nyāmbɛɛ̀, nì tɛlɛ̂bsep, nì pubhà, nì kɔ̀blà kì, 31 kìkìì i ye ǹtǐlɓàgà lɛ, Mùt à ŋkàdɓà, a kadɓana īnyùu Ŋwɛ̌t. 

1 Kɔ̀rintò	
2


1 Yàk mɛ̀, à logtatà, i pām mɛ̀ bipām i ɓěnī, mɛ̀ bipām ɓe mɛ kìkìi mùt à ŋkɛ̀ ŋgan inyùu lìpodol jee, tɔ̀ inyùu pèk yèe, lɛ mɛ aŋlɛ ɓèè mbogī Nyāmbɛɛ̀. 2 Ŋgɔ mɛ̀ bimèles lɛ mɛ̀ yi ɓaŋ jàm jɔkǐjɔ̄ i kède na᷆n ndigi Yēsù Krǐstò, ǹtǒmlàgà i mbāsa. 3 Mɛ̀ ɓeè i kède na᷆n lòŋnì ɓɔ̀mb, nì wɔ̀ŋi, nì ŋgàndàk sɛ̀hlà. 4 Ndi bìɓàŋga gwɛ̂m nì bìaŋlɛnɛ
gwɛ̂m bi ɓeè ɓe ni bìɓàŋga bi pêk bi bī nlōhbɛ ɓoòt, ndigi nì bìebna bi Mbuu nì lìpemba, 5 lɛ ndi hēmlɛ̀ nân i lòl ɓaŋ
ī pèk ì ɓòt, ndik nì lìpemba li Nyambɛ̂.6 Ndi dì mɓàmbal yaga pêk i kède ɓòt ɓa mmal naŋ koŋkoŋ, ndi halā à tà ɓe ndôŋ pèk ì hyày hini, tɔ̀ ì ɓà-ànɛ̀ ɓa hyày hini, ɓa ɓā ŋkɛ̀ i màlɓà. 7 Ndi dì mɓàmbal pêk Nyambɛ à gwèe ī jìmb, pèk ì ɓa ì sòli, yɔ̌n Nyāmbɛ à tee yāga bisū bi ŋgedà, hyày tɔ̀ hyada ŋgì hègà, lɛ ndi ɓès di kos lìpem. 8 Yɔ̌n mùt nyɛkǐnyɛ̄ i kède ɓà-ànɛ̀ ɓa hyày hini à ɓa yi ɓēe, inyǔlɛ̄ ɓalɛ ɓa ɓā yi yɔ̀, ki ɓā tòmol ɓē Ŋwɛt lìpem i mbāsa. 9 Ndi kìkìì i ye ǹtǐlɓàgà lɛ, Màm jìs li ma tɛ̄hɛ ɓēe, tɔ̀ o u ma nɔ̄k ɓēe, nì màm ma mā njòp ɓe mût ŋɛ̄m, màm mɔmasonā Nyāmbɛ à kòòbana ɓòt ɓa ŋgwēs nyɛ. b 10 Ndi ɓès ɓɔn Nyāmbɛ à sɔ̀ɔ̀lɛnɛ màm mana nì Mbuu wee, inyǔlɛ̄ Mbuu nyɛn à ŋ́wàn mâm mɔmasonā, yàk nì ndip Nyāmbɛ yɔ̀sonā. 11 Inyǔlɛ̄ ǹjɛɛ i kède ɓòt à yè lɛ à yi mâm ma mût, hàndugi mbuu mût u ye ī kède yeē?
Halā kì nyɛn, tɔ̀ mùt à ńyī ɓe maàm ma Nyambɛ̂, hàndugi Mbuu Nyambɛ̂. 12 Ndi hà mbuu ŋkɔ̀ŋ hisi ɓe wɔn ɓěs dì bikòs, ndik Mbūu à nlòl yak Nyāmbɛɛ̀, lɛ di yi màm Nyambɛ à mǎl kèbel ɓes. 13 Mɔ ki mɔ̄n dì mpɔ̄t, hà nì bìɓàŋga pèk ɓòt ì nnīigà ɓee, ndi ndik nì bi Mbūu à nnīiga ɓes, lɛ di tɔŋlɛnɛ màm ma Mbuu nì bìɓàŋga bi Mbuu nyɛmɛ̀dɛ. 14 Ndi mùt lìgweâk à nlɛ̄ɛgɛ ɓe maàm ma Mbuu Nyambɛ̂; ŋgɔ ma yenɛ̀ nyɛ ǹtùmbà jâm. À tà ɓe ki tɔ̀ lɛ à la yī mɔ, inyǔlɛ̄ ma ŋ́wèna ni Mbūu. 15 Ndi mùt Mbuu à ŋ́wàn mâm mɔmasonā, ndi nyɛmɛ̀dɛ à ŋ́wèna ɓe ni mùt. 16 Inyǔlɛ̄ ǹjɛɛ à yi màhɔŋɔ̂l ma Ŋwɛt, lɛ a eba nyɛ̄?
 Ndi ɓěs dì gwèe màhɔŋɔ̂l ma Kristò.

1 Kɔ̀rintò 3
3

	
1 Ndi mɛ̀, à lôgtatà, mɛ̀ bilà ɓe mɛ pōdos ɓee kìkìi ɓā Mbuu, ndik kìkìi ɓā minsòn, kìkìi mìŋkeŋee mi ɓɔn i Krǐstò yaga. 2 Mànyûŋ mɔn mɛ̀ ɓe nyus ɓèe, hà nùga ɓe yɔn mɛ ɓe jes ɓèe, inyǔlɛ̄ nì ɓeè ɓe lɛ nì la gwɔ̄; tɔ̀ nânɔ yaga nì nlà ɓe gwɔ. 3 Ŋgɔ nì ŋgi yiī ɓā minsòn; inyǔlɛ̄ lakìi njòŋ ì ŋgi yiī ī kède na᷆n, nì ǹdaŋ, ɓàà la wɛ̀ɛ nì tà ɓe ɓa minsòn, nì hyomôk kì kìkìi ɓòt? 4 Inyǔlɛ̄ i kàl wàda à ŋkàl lɛ, mɛ̀ mɛ̀ yè mùt Paul; ndi nûmpɛ nyɛ, mɛ̀ nu Àpolò, ɓàà halà wɛ̀ɛ nì tà ɓe kìkìi ɓòt? 5 Àpolò à yè ni kii? Yàk Paul kì à yè kii? Ndik mìnlìmil mi ye lɛ̄ inyùù yap nyɛn nì bihēmlɛ̀, ndi hi wadā kìkìi Ŋwɛ̌t à bitī nyɛ. 6 Mɛ̀ mɛ̀ biɓɛ̀l, Àpolò à kop malep, d ndi Nyambɛ nyɛ̄n à bihōloòs. 7 Jɔn mùt à mɓɛ̀l à tà ɓe jâm, tɔ̀ nu à ŋkōp malep, ndik Nyāmbɛ
nū à nhōloòs. 8 Mùt à mɓɛ̀l, nì nu à ŋkōp malep ɓa ye kàyàda, ndi hi mût à gakǒs ìwee nsaâ kǐŋgèdà ndùmbɓà yèe. 9 Ŋgɔ ɓěs dì yè ɓàgwɛ̀lǹsɔn lôŋ yada nì Nyambɛ̂, ndi ɓèe nì yè wɔ̀m Nyambɛ̂, nì màɔŋ ma Nyambɛ̂.10 Kǐŋgèdà kàrîs Nyambɛ ì tina mɛ̀, mɛ̀ ɓǒk tɛ̄k hikùù, kìkìi ŋwɛ̀t maɔŋ à yoni nì pèk, ndi nûmpɛ nyɛn à ŋkɛ̀na maɔŋ bisū. Hi mût a yihɛ nī lɛlaa à ŋkɛ̀na maɔŋ mana bisū. 11 Inyǔlɛ̄ mùt nyɛkǐnyɛ̄ à tà ɓe lɛ à la tɛ̄k hikùù hìpɛ hi nsɛ̀lna ni hī hī tēga, hyɔn hi ye Yēsù Krǐstò. 12 Ndi iɓālɛ̄ mùt à ŋkɛ̀na maɔŋ bisū ŋgìi hīkùù hini, à oŋlàk nì gôl, tɔ̀ silɓà, tɔ̀ tik ŋgɔ̂k, tɔ̀ bìkek, tɔ̀ sɔ̀l, tɔ̀ bìkɔgɔ bi mbâs, wɛ̀ɛ ǹsɔn hi mût u gayīk yibaà; 13 inyǔlɛ̄ Ŋgwà u ū gaēba wɔ, lakìì u gasɔ̀ɔ̀la i kède hyèe, ndi hyèè hyɔmɛ̀dɛ hi ganɔ̀ɔ̀dɛ nsɔn u hi mût i ēba kìkìì u yê. 14 Iɓālɛ̄ ǹsɔn mùt à biɔ̄ŋ muù u ganɔ̌m, wɛ̀ɛ à gakòs nsaâ. 15 Iɓālɛ̄ hyèè hi gasīiha nsɔn muùt, wɛ̀ɛ à gakīda inyùu ǹsaâ, ndi nyɛmɛ̀dɛ à gatɔ̄hlana, ndi halā à gaɓā wɛ̌ŋgɔ̀ŋlɛ à ǹtagɓɛnɛ i hyèe. 16 Ɓàa nì ńyī ɓe lɛ nì yè tempɛ̀l Nyambɛ̂, nì lɛ Mbuu Nyambɛ à ńyèènɛ i kède na᷆n? 17 Iɓālɛ̄ mùt à ŋòbos tempɛ̀l Nyambɛ̂, nyɛn Nyāmbɛ à gaòbos; inyǔlɛ̄ tempɛ̀l Nyambɛ ì yè pubhaga, yɔ̌n ɓèe nì yè. 18 Mùt nyɛkǐnyɛ̄ à lòk ɓaŋ nyɛ̄mɛ̀dɛ, iɓālɛ̄ mùt à nhɔ̄ŋɔl i kède na᷆n lɛ à gwèe pèk ì ɓòt ɓa hyày hini, wɛ̀ɛ̀ a yilā jōŋ muùt, lɛ ndi a ɓana pèk. 19 Inyǔlɛ̄ pèk ŋ̀kɔ̀ŋ hisi ì yè ndik ǹtùmbà jâm i mìs ma Nyambɛ̂. Ŋgɔ i ye ǹtǐlɓàgà lɛ, nyɛn à ŋkōp ɓoòt ɓa pêk dìcɔ di mɔɔ i kède màndɔn. e 20 Nì kì lɛ, Ŋwɛ̌t à ńyī mahɔŋɔɔ̀l ma ɓatipèk lɛ ma ye mbɛ̄lɛɛ̀k. 21 Jɔn mùt nyɛkǐnyɛ̄ à yadɓɛnɛ ɓaŋ īnyùu ɓòt. Ŋgɔ màm mɔmasonā ma ye mànân. 22 Tɔ̀ Paul, tɔ̀ Àpolò, tɔ̀ Kefà, tɔ̀ ŋ̀kɔ̀ŋ hisi, tɔ̀ nìŋ, tɔ̀ nyɛ̀mb, tɔ̀ màm ma ye hānaànɔ, tɔ̀ ma mā galɔ̀ɔ; mɔmasonā ma ye yāga mànân. 23 Ndi ɓèe nì yè ɓa Kristò, Krǐstò kì à yè nu Nyāmbɛɛ̀.
	

1 Kɔ̀rintò
4

1 Jɔn mùt a kedā ndīgi ɓěs kìi mìnlìmil mi Kristò, nì kìi ɓɔ̀kindàk ɓa mimb ma Nyambɛ̂. 2 Ìlɔ̀ɔ̀ hâ, i nsòmbla ndigi nì ɓɔ̀kindàk lɛ hi wadā a lebna mùt ɓonyoni. 3 Ndi halā à yè mɛ̀ hìsǐī jaàm lɛ ɓòt ɓa wan mɛ̀ nyɔ̀ɔ ɓěnī, tɔ̀ kɛl ɓòt ɓa ŋkēehɛ̀nɛ̀; ndi tɔ̀ mɛ̀ yaga, mɛ̀ ŋ́wàn ɓe mɛ mɛ̀mɛ̀dɛ.4 Inyǔlɛ̄ mɛ̀ ńyìmbɛ ɓe mɛ jàm i kède yɛ̂m mɛ̀mɛ̀dɛ li lī kolī kwèha mɛ ŋ̀kaa; ndi tɔ̀ la yàa, hà halā ɓē nyɛn mɛ̀ m̀mal kelā lɛ mɛ̀ tee sēp. Ndi Ŋwɛ̀t nyɛn à yè nu à ŋ́wàn mɛ̂. 5 Jɔn nì pemhɛnɛ ɓaŋ jàm mbàgi ŋgèdà ŋgì kɔ̀là, lɛtɛ̀ɛ̀ Ŋwɛ̀t nyɛmɛ̀dɛ à lɔ̂, nu à gapēmes maàm ma solī jǐbɛ̀ mɓàmba, nì yɛlɛ̂l kì pèk mìŋɛm yɔ̀sonā. Ndi hanyɛ̄n hī muùt à gakǒs ìyee ɓegês i nlòl yak Nyāmbɛɛ̀.6 Ndi, à lôgtatà, mɛ̀ ǹtɔŋɔ̄l mana màm inyùu na᷆n wɛ̌ŋgɔ̀ŋlɛ ma kolī ndīgi īnyùù yɛ̂m mɛ̀mɛ̀dɛ, nì inyùu Àpolò, lɛ ndi ni nigil jàm lini i ɓěhnī lɛ, mùt à lɛl ɓaŋ ŋgàà màm ma ye màtìlɓaga; lɛ mùt à hùmbul ɓaŋ nyùù i āŋaàl tɛl nì kèdɓà kàà. 7 Inyǔlɛ̄ ǹjɛɛ à nnùp wɛ ī kède ɓāpɛ? Ù gwèe kī lɛ ù bikòs ɓe yɔ ŋ̀kòhôk? Ndi i ɓā kì lɛ ù bikòs yɔ, inyǔkī ù ńyādɓɛ̀nɛ̀ wɛ̌ŋgɔ̀ŋlɛ ù bikòs ɓe yɔ ŋ̀kòhôk?8 Ŋgɔ nì ǹnuù, nì m̀mal ŋgwaŋàp; nì m̀mal ɓodōl anɛ̀, i ɓa ɓe ɓes. Ŋ̀ŋ̂, mɛ̀ ɓak tɔy lɛ mɛ̀ gwes lɛ ni anɛ̄, lɛ ndi yàk ɓès di anɛ̄ lòŋnì ɓèe. 9 Inyǔlɛ̄ mɛ̀ nhɔ̄ŋɔl lɛ Nyambɛ à biɓèmbi ɓes ɓaoma kìkìi ɓòt ɓa nlama sok yaga hyɛs, wɛ̌ŋgɔ̀ŋlɛ ɓòt ɓa ŋkenhana nyɛ̀mb. Dì biyìla yaga eghà jâm hana ŋkɔ̀ŋ hisi, bisū bi aŋgɛ̀l, nì bisū bi ɓoòt kì. 10 Ɓěs dì yè bìjoŋ bi ɓôt inyùu Krǐstò, ndi ɓèè ɓɔn nì yè ɓòt ɓa pêk i Krǐstò. Ɓěs dì yè mìmɓɔ̀mba, ndi ɓèe nì gwèe ŋgùy.Ɓèè ɓɔn nì yè ɓòt ɓa mmal pam joy, ndi ɓòt ɓa ńyùyuy ndigi ɓěs. 11 Ìpam yāga i tēe īni dì tee, njàl ì ŋgi gweē ɓěs, nì nyǔs, dì yè kì ǹsɔ, ɓa ŋōm ɓes bìkut, dì yuŋgûk nì mbɔk. 12 Dì ntùmbɓa i gwɛ̀l ǹsɔn ni mɔ̀ɔ̀ mes ɓehɓɔmɛ̀dɛ.Iɓālɛ̄ ɓa nnōoma ɓes, dì nsàyàp yàa; iɓālɛ̄ ɓa ntèèŋga ɓes, dì nhōnɓà ndigî; 13 iɓālɛ̄ ɓa ŋòbos ɓes mǒy, dì ńyɛ̀mhɛ yaā ɓɔ. Dì biyìla kìkìi bìnan bi ŋkɔ̀ŋ hisi, bìhombol bi mâm mɔmasonā, ìpam yāga lɛtɛ̀ɛ̀ nì hanânɔ. 14 Mɛ̀ ntìla ɓe mɛ màm mana lɛ mɛ yuyūy ɓèe, ndik lɛ̄ mɛ ɓehɛ ɓèe kìkìi ɓɔ̌n mɛ̀ ŋgwe᷆s. 15 Inyǔlɛ̄ tɔ̀ nì ɓana yàà jom li dikoo di ɓateedà i Krǐstò, ki nì gwèe ɓē ŋgandàk ɓàsaŋ, inyǔlɛ̄ mɛ̌n mɛ̀ bigwāl ɓee i Krǐstò Yesù nì Mìŋaŋ Mìnlam. 16 Jɔn mɛ̀ nsɔ̄ɔhɛ ɓee lɛ ni yilā ɓàkona mɛ̀.17 Inyùu hālā nyɛ̄n mɛ̀ biōmlɛnɛ ɓee Tìmòteò, nu à yè màn wɛ̂m mɛ̀ ŋgwe᷆s, nì nu màliga, i Ŋwɛ̀t. Nyɛn à gaɓìgdaha ɓee mànjɛ̀l mɛ̂m i Krǐstò, ǹlèlèm kìkìi mɛ̀ nnīiga hɔma nyɛɛ̀nsonā i kède hī ntoŋ. 18 Ndi ɓàhɔgi ɓa ŋgi hûmblàk nyùu wɛ̌ŋgɔ̀ŋlɛ mɛ̀ nlɔ̀ ɓe mɛ nyɔ̀ɔ ɓěnī. 19 Ŋgɔ ndèk ŋgèdà mɛ̀ galɔ̀ nyɔɔ̄ ɓěnī, iɓālɛ̄ Ŋwɛ̌t à ǹsombòl; ndi mɛ̀ gayī, hà lipōdol li ɓa ɓā nhùmbul nyuu ɓee, ndik lìpemba jap.20 Inyǔlɛ̄ ànɛ̀ Nyambɛ ī tanɛ̀ ɓe inyùu bìpodol, ndik īnyùu llìpemba. 21 Nì nsòmbol kii? Hɛ mɛ̄ lɔɔ̄ ɓěnī ni hìsòò i wɔ̀ɔ, hɛ nì gwehâ nì ŋ̀ɛm limà?
	
	
1 Kɔ̀rintò	
5
	
1 Ɓa ŋkàl tɔy lɛ ndèŋg ì ǹyaba nyɔɔ̄ ɓěnī, ndi ndòŋ ndèŋg ì ì tà yaga ɓe i kède bìlɔ̀ŋ bìpɛ, kàyèlɛ mùt wàda i kède na᷆n à gwèe ŋwàa ìsaŋ. 2 Ndi ɓèe nì ŋgi hûmblàk yàà nyuu!Nì binyà kɔhɔl ɓe ndugi maèya, lɛ ndi ni heā mùt à biɓɔ̀ŋ jâm lini i kède na᷆n. 3 Ŋgɔ mɛ̀mɛ̀dɛ, tɔ̀ lakìi nyùù yɛ̂m ì tà ɓe i ɓěnī, ndi mbuu wɛ̂m u yê, mɛ̀ m̀mal pemhɛnɛ mùt à biɓɔ̀ŋ jâm lini mbàgi, wɛ̌ŋgɔ̀ŋlɛ mɛ̀ ɓak i ɓěnī; 4 lɛ iɓālɛ̄ nì m̀mal kɔɔ̄dɓa ni mbūu wɛɛ̀m lòŋ i jòy li Ŋwɛt wes Yesù Krǐstò, nì lìpemba li Ŋwɛt wes Yesù Krǐstò 5 i sɛ̀m ndòŋ mùt ìni i mɔ̀ɔ̀ ma Saatàn, ndi mìnsòn mi obī, lɛ mbuu u tɔhlana ŋgwà Ŋwɛt. 6 Bìyat binân bi ta ɓē lɔŋgɛɛ̀. Ɓàa nì 
ńyī ɓe lɛ ndèk sèŋha ì nsèŋes ŋgîm lìɓɔ̀hɔ̀? i 7 Hèana ǹlòmbi seŋha, lɛ ni ɓa lìɓɔ̀hɔ̀ li lɛn lɛ̀n, inyǔlɛ̄ nì m̀mal yilā ndoòŋ ɓòt ì gwèe ɓē seēŋha. Ŋgɔ ǹtomba wes Pasà kì u mǎl sèma inyùù yês, halā à yè lɛ Krǐstò. 8 Jɔn di loōs ŋgànd, hà nì ǹlòmbi seŋha ɓee, j tɔ̀ nì sèŋha i ɓeba ŋɛm nì màm màɓɛ, ndik nì bìkɔ̀ga bi puba ŋɛm nì màliga, bi bī gweē ɓē seēŋha.9 Mɛ̀ bitìlna ɓee mu ī kààt lɛ nì mɛ̀yna ɓaŋ nì ɓòt ɓa ndêŋg, 10 ndi mɛ̀ bipōdol ɓe mɛ tēnten inyùu ɓòt ɓa ndêŋg ɓa ŋkɔ̀ŋ hisi unu, tɔ̀ inyùu ɓàhep nì ŋ̀kùs, tɔ̀ ɓòt ɓa ŋgadla, tɔ̀ ɓàɓegês bìsat; inyǔlɛ̄ halā wɛ̀ɛ nì ǹlama ndigi nyɔ̄di ŋkɔ̀ŋ hisi. 11 Ndi mɛ̀ bitìlna ndigi ɓèè lɛ, nì mɛ̀yna ɓaŋ nì mùt nu à nsèblana lɛ mǎntàta, iɓālɛ̄ à yè mùt ndèŋg, tɔ̀ mùt à nhēp ni ŋ̀kùs, tɔ̀ m̀ɓegês bìsat, tɔ̀ ǹnoomà ɓòt, tɔ̀ mùt lìhyua, tɔ̀ mùt ŋgadla. Nì jela ɓaŋ nì ndòŋ mùt ì. 12 Mɛ̀ gwèe kīi i pēmhɛ̀nɛ̀ ɓòt ɓa ye ītān mbagī?Ɓàa hà ɓòt ɓa ye ī kède ɓe ɓɔn nì mpēmhɛnɛ mbagī?
13 Ndi Nyambɛ nyɛ̄n à mpēmhɛnɛ ɓoòt ɓa ye tān mbagī.Hèana nī mùt m̀ɓɛ nu ī kède na᷆n.


1 Kɔ̀rintò
6

1 Ɓàa mùt à yè i kède na᷆n lɛ à gwèènɛ mǎsāŋ hɔp, ndi à kandal nyuu lɛ ɓa nlama kaa bisū bi ɓa ɓā tee ɓē sep, ndi hà bisū bi ɓapūbhaga ɓee? 2 Tɔ̀ɔ nì ńyī ɓe lɛ ɓàpubhaga ɓɔn ɓa gapēmhɛnɛ ŋkɔ̀ŋ hisi mbagī? Ndi iɓālɛ̄ ŋ̀kɔ̀ŋ hisi u ŋkùhul ndigi mbàgi bisū binaàn, ɓàa ɓèèɓɔmɛ̀dɛ nì nlà ɓe ɓagāl disǐī di maàm? 3 Ɓàa nì ńyī ɓe lɛ dì gapēmhɛnɛ aŋgɛ̀l mbàgi? Ndinà nì màm ma nɔ̀m ini? 4 Jɔn iɓālɛ̄ nì gwèe bìkeehɛnɛ inyùu màm ma nɔ̀m ini, ɓàa ɓòt nì ntēe kìkìi ɓàkeês ɓa ye ndīk ɓòt ǹtoŋ u ńyàn? Mɛ̀ ŋkàl yaā halā i yùyùy ɓèe. 5 Halà wɛ̀ɛ, tɔ̀ m̀pɔ̀m mût wada i kède na᷆n u gweē ɓe peèk lɛ u laā ɓàgal logīsāŋ mahɔp, 6 ndigi lɛ̄ mùt nì mǎsāŋ ɓa kaâk, ndi ŋ̀kaa wap u ɓa bisū bi ɓa ɓā ntɔ̄p ɓe hemlɛ̀, ŋgaà? 7 Yaâ’! Lakìi nì gwèe mìŋkaa ɓee ni ɓèe, wɛ̀ɛ hālā à yè ɓàŋga bìkwɔ̀ i kède na᷆n. Inyǔkī nì nhōnɓa ɓe maàm ma tee ɓē sep ɓòt ɓa mɓɔ̀ŋ ɓee? Inyǔkī nì nhōnɓa ɓe ki lɛ̄ ɓòt ɓa puū ɓèè? 8 Ndi ɓèèɓɔmɛ̀dɛ ki ɓɔ̄n nì mɓɔ̀ŋ logīsɔ̄ŋ màm ma tee ɓē sep, nì pùù kì ɓɔ.9 Ɓàa nì ńyī ɓe lɛ ɓa ɓā tee ɓē sep ɓa gakòdol ɓe anɛ̀ Nyambɛ̂? Nì yòm ɓâŋ. Ɓòt ɓa biyabdà, tɔ̀ ɓàɓegês bìsat, tɔ̀ ɓòt ɓa ndêŋg, tɔ̀ ɓàɓoyhɛ̀ mànyùu, tɔ̀ ɓa yāga ɓa nlālna ɓasɔ ɓoòlom, 10 tɔ̀ ɓòt ɓa wip, tɔ̀ ɓàhep nì ŋ̀kùs, tɔ̀ ɓòt ɓa lihyua, tɔ̀ ɓànoomà ɓòt, tɔ̀ ɓòt ɓa ŋgadla, ɓa gakòdol ɓe anɛ̀ Nyambɛ̂. 11 Ɓèe ɓàhɔgi kî nì ɓeè ndòŋ ɓòt ìni, ndi nì bisòbà, nì teeba ɓapubhaga, nì bikèla ki lɛ̄ nì tee sēp i jòy li Ŋwɛt lɛ Yesù Krǐstò lòŋnì Mbuu Nyambɛ wès.Tina nī Nyambɛ lìpem i kède mànyùù manân 12 Màm mɔmasonā ma ye mɛ̀ kùndɛ̀, ndi hà mɔmasonā ɓe mɔn ma gweē yèŋɛ̀. k Màm mɔmasonā ma ye mɛ̀ kùndɛ̀ ndi mɛ̀ tà ɓe mɛ lɛ̄ mɛ̀ tɔp lɛ jàm jɔkǐjɔ̄ muù li anɛ̄ mɛ̀. 13 Bìjɛk bi ye īnyùu lìɓùm, lìɓùm kì inyùu bìjɛk, ndi Nyambɛ à gamèles màm mana mɔ imaà. Ndi nyùu ì tànɛ̀ ɓe inyùu ndèŋg, ndik īnyùu Ŋwɛ̌t, yàk Ŋwɛ̀t kî inyùu nyùu. 14 Ndi Nyambɛ nū à tùgul Ŋwɛ̌t, à gatùgul yâk ɓès ni lìpemba jee. 15 Ɓàa nì ńyī ɓe lɛ mànyùù manân ma ye bìjò bi Kristò? Ɓàà mɛ yɔŋ nī bijò bi Kristò, mɛ yilha gwɔ̄ bìjò bi mudàa ndèŋg? 16 Ɓààloŋɛ! Tɔ̀ɔ nì ńyī ɓe lɛ, mùt à ŋādɓɛ ni mùdàa ndèŋg à ńyìla yaā nyuu yadā ɓɔnà nyɛ?Inyǔlɛ̄ à ŋkàl lɛ, ɓɔɓaà ɓa gayìla nsòn wada. l 17 Ndi mùt à ŋādɓɛ ni Ŋwɛ̌t à ńyìla mbuu wada ɓɔnà nyɛ. 18 Kɛ̀na ndèŋg ŋ̀gwee. Hi ɓeba mùt à mɓɔ̀ŋ, i ntīs ɓe nyɛ nyùu, ndi nu à ŋkɛ̀ ndèŋg nyɛn à mɓɔ̀ŋ nyuu yeē nyɛmɛ̀dɛ ɓeba.19 Tɔ̀ɔ nì ńyī ɓe lɛ mànyùù manân ma ye tēmpɛ̀l ì Mbuu M̀pubi, nu à yè i kède na᷆n, m nu nì bikòs ni Nyāmbɛɛ̀, nì lɛ nì ta ɓe ni ɓèèɓɔmɛ̀dɛ? 20 Inyǔlɛ̄ nì somba nì ndàmbà; jɔn tīna nī Nyambɛ lìpem i kède nyùu na᷆n ì ì yè ì Nyambɛ̂ nì mbuu nân.
	

1 Kɔ̀rintò	
7
	
1 Ndi inyùu màm nì bitìlna mɛ̂, mɛ̀ ŋkàl lɛ mùt à mɓɔ̀ŋ
lɔŋgɛ īɓālɛ̄ à ǹtihba ɓe mudàa. 2 Ndi lakìi mànɔ̀ɔ̀dànà ma ndêŋg ma ye ī kède na᷆n, wɛ̀ɛ̀ hi mût à ɓana ìwèè ŋwaa, hi mudàà kî ìwèè nlom. 3 Ǹlom a ɓanɛ ŋwàà litɔ̀bliŋɛm kìì i nsòmblà, ŋwàà kî ǹlèlèm halā nì ǹlom. 4 Ŋwàa à ŋànɛ ɓe nyuu yeē nì nyɛmɛ̀dɛ, ndik ǹlom; ǹlèlèm halà ǹlom à ŋànɛ ɓe nyuu yeē nì nyɛmɛ̀dɛ, ndik ŋwàa. 5 Nì yegna ɓaŋ wàda nì nuu, ɛglɛ wɛ̀ɛ nì mɓɔ̀ŋ halā ŋgèdà ìhɔgi inyùu lìgìp nì sogajɛ̄ nì màsɔɔhɛ̀, iɓālɛ̄ ɓèè ɓɔɓaà nì ǹnɛɛbɛ̀, ndi tɔ̀ nì ŋkòndɛ âdnà, i tiga lɛ Saatàn à ǹnɔdɛ ɓee ŋgèdà nì nlà ɓe hot nyuu. 6 Mɛ̀ ŋkàl halà inyùu nɛ̄ɛbɛ̀ ǹnɛɛbɛ̀gɛ̀, ndi mɛ̀ ntēe ɓe mɛ mbēn. 7 Ŋgɔ̀ mɛ̀ ɓak lɛ mɛ̀ gwes lɛ ɓòt ɓɔɓasonā ɓa ɓa kìkìi yàk mɛ̀mɛ̀dɛ mɛ̀ yè. Ndi tɔ̀ la yàà, hi mût à gwèe jēe likèblà li kar�᷆s Nyambɛ à bitī nyɛ, 
	wàda haana, nûmpɛ kî halaa. 8 Ndi mɛ̀ ŋkàl miŋkɔ̀l mi ɓôt nì bìyik bi ɓodàà lɛ ɓa mɓɔ̀ŋ lɔŋgɛ̂ iɓālɛ̄ ɓa ńyěn kìkìi mɛ̀. 9 Ndi iɓālɛ̄ ɓa nlà ɓe hot nyuu, ɓa ɓiak; inyǔlɛ̄ i ye lɔ̄ŋgɛ lɛ̄ mùt a ɓiî ìlɔ̀ɔ̀lɛ ŋ̀ɛm u lɔŋɔ̂k nyɛ. 10 Ndi ɓa ɓā maāl ɓiinà, mɛ̀ mɓēhɛ ɓɔ, ndi hà mɛ̀mɛ̀dɛ ɓe mɛ̂ ndik Ŋwɛ̌t, lɛ ŋwàa à ɓagla ɓaŋ nì ǹlo wèè. 11 Ndi i ɓā kì lɛ à m̀ɓagla ni nyɛ̄, wɛ̀ɛ̀ a yen ǹsɔ, tɔ̀lɛ a saŋgla nì ǹlom; nì lɛ, ǹlom à hèa ɓaŋ ŋwàà weè. n 12 Ndi inyùu ɓèè ɓapɛ, mɛ̀mɛ̀dɛ hà Ŋwɛ̀t ɓee, mɛ̀ ŋkàl lɛ, Iɓālɛ̄ mǎntàta à gwèe ŋwàà nu à ntɔ̄p ɓe hemlɛ̀, ndi ŋwàa à gwehêk lɛ a yen nyɛ̄nī, wɛ̀ɛ à hèa ɓaŋ nyɛ̄. 13 Yàk mùdàà nu à gwèe ǹlom nu à ntɔ̄p ɓe hemlɛ̀, ndi ǹlom à gwehêk lɛ a yen nì nyɛ, wɛ̀ɛ mùdàa à ɓɔs ɓaŋ ǹlom. 14 Inyǔlɛ̄ mùùnlom à ǹtɔp ɓe hemlɛ̀ à mpūbhana inyùu ŋwàà nu à nhēmlɛ̀. Yàk mùdàa à ǹtɔp ɓe hemlɛ̀ à mpūbhana inyùu mǎntàtâ. Ɓalɛ halā ɓēe, ki ɓɔ̀n ɓanân ɓa ye màhindi; ndi hanânɔ ɓa ye ɓàpubhaga.15 Ndi iɓālɛ̄ nu à ǹtɔp ɓe hemlɛ̀ à ŋgwēs ɓaglà, wɛ̀ɛ̀ a ɓagla.
Mǎntàta wès nu mùùnlom tɔ̀ nu mùdàa, à tà ɓe ŋkɔ̀l, iɓālɛ̄ màm ma ŋkɛ̀ halà. Ŋgɔ Nyambɛ à bisèbel ɓes inyùu ǹsàŋ. 16 Inyǔlɛ̄, à mudàa, ù ńyī laa tɔ̀ɔ ù gatɔ̄hɔl nlo wɔ̀ŋ?
Tɔ̀ wɛ̀, à mûnlom, ù ńyī laa tɔ̀ɔ ù gatɔ̄hɔl ŋwaa wɔŋ?Nìŋ i hi mût kìkìi Ŋwɛ̌t à bitēê 17 Ndi ndik lɛ̄, hi mût a hyumlak ī kède màm Ŋwɛ̀t nyɛmɛ̀dɛ à bitēenɛ nyɛ, nì kǐŋgèdà ǹsèblà Nyambɛ à bisèbel nyɛ. Halā nyɛ̄n mɛ̀ ntēe i kède mìntoŋ ŋwɔminsonā. 18 Ɓàa mùt à bisèblànà, nyɛ ŋ̀kwěbàgà? À ǹnɔ̀ɔ̀dɛ ɓaŋ i yìlà wɛ̌ŋgɔ̀ŋlɛ ŋgìkwɛ̀ɛ̀bà. Ɓàa mùt à bisèblànà, nyɛ ŋgìkwɛ̀ɛ̀bà? Wɛ̀ɛ à kwɛ̀ɛ̀ba ɓaŋ. 19 Lìkwɛ̀ɛ̀o li ta ɓē jaàm, ŋgìkwɛ̀ɛ̀bà kì ì tà ɓe jâm, ndik lìteedà màtìŋ ma Nyambɛ̂. 20 Hi mût a yenɛ nī mu nsèblà u à bisèblànà.21 Ɓàa ù bisèblànà ù ɓâk ŋ̀kɔ̀l? Ù tòŋ ɓaŋ. Ndi i ɓā kì lɛ ù nlà yilā ŋgweleès, wɛ̀ɛ nyà tɛhɛ ndūgi ndɔɔ̀bà yɔ̀ŋ mu kède. 22 Ŋgɔ̀ mùt à ǹsebla i Ŋwɛ̌t, nyɛ ŋ̀kɔ̀l, à yè ŋ̀gwelês i Ŋwɛ̌t; ǹlèlèm halā kì nì mùt à bisèblà, nyɛ ŋ̀gwelês, à yè ndik ŋ̀kɔ̀l Kristò. 23 Nì somba nì ndàmbà; nì yìla ni ɓaŋ ɓòt mìŋkɔ̀l. 24 À lôgtatà, hi mût a yen nì Nyambɛ mū ǹsèblà à bisèblànà.
25 Ndi inyùu ɓā ɓā ye ŋgɔ̀nd ŋgìyi mûnlom, mɛ̀ gwèe ɓē mɛ lìteâk li nlòl yak Ŋwɛ̌t, ndi mɛ̀ ntī yaā ìmɛ̂m màhɔŋɔ̂l, kìkìi mùt Ŋwɛ̌t à bikɔ̀n ŋgɔɔ lɛ mɛ ɓa mùt hemlɛ̀. 26 Jɔn lākìi ndèèŋgà ì m̀ɓaambɛ̀, mɛ̀ nhɔ̄ŋɔl lɛ mùt à mɓɔ̀ŋ lɔŋgɛ
īɓālɛ̄ à ńyěn kìkìi à yè. 27 Ɓàa ù kèŋi nì ŋwàa? Ù yeŋ ɓaŋ njɛ̀l lɛ u hɔhla. Ɓàa ù yè ǹsɔ, ŋgì ŋwàa? Ù yeŋ ɓaŋ lìɓiî.28 Ndi tɔ̀ ù m̀ɓii yàa, wɛ̀ɛ ù mɓɔ̀ŋ ɓe ɓeba. Ŋgɔ̀nd kì, iɓālɛ̄ ì m̀ɓiibà, tɔ̀ yɔ̀ ì mɓɔ̀ŋ ɓe ɓeba. Ndik lɛ̄ ndòŋ ɓòt ìni ì ganɔ̄k njiihà i kède mìnsòn, ndi mɛ̀ mɛ̀ nsòmbol ɓaŋal ɓee.29 Ndi, à lôgtatà, mɛ̀ ŋkàl tɔy ɓee lɛ, ŋgèdà ì yìi ì yè hubga, lɛ ndi tɔ̀ ɓòt ɓa gweē yāga ɓaa, ɓa ɓa ndīgi wɛ̌ŋgɔ̀ŋlɛ ɓa gweē ɓēe; 30 nì ɓa ɓā ŋɛ̀ɛ̀, wɛ̌ŋgɔ̀ŋlɛ ɓa ŋɛ̀ɛ̀ ɓee; nì ɓa ɓā ŋkɔ̀n masee, wɛ̌ŋgɔ̀ŋlɛ ɓa ŋkɔ̀n ɓe masee; nì ɓa ɓā nsɔ̄mb gwɔm, wɛ̌ŋgɔ̀ŋlɛ ɓa gweē ɓē gwɔ; 31 nì ɓa ɓā mɓòŋol mâm ma ŋkɔ̀ŋ hisi, wɛ̌ŋgɔ̀ŋlɛ ɓa mɓòŋol yaga ɓe mɔ, inyǔlɛ̄ bìnɛnnɛ bi ŋkɔ̀ŋ hisi unu bi nyɔ̄y. 32 Ndi mɛ̀
nsòmbol ɓe mɛ lɛ̄ jàm li tuŋūs ɓèe. Mùt à gwèe ɓē ŋwaa, à ntòŋ ndigi nì màm ma Ŋwɛt, i yī lɛ̄laa à yè lɛ à lemel Ŋwɛt. 33 Ndi mùt à gwèe ŋwàa, nyɛn à ntòŋ ni màm ma
ŋkɔ̀ŋ hisi, i yī lɛ̄laa à yè lɛ à lemel ŋwaa; à yè ŋ̀kàbâk.
34 Mùdàa ŋgì ǹlom kî, nì ŋgɔ̀nd ŋgìyi mûnlom, ɓa ntòŋ ni màm ma Ŋwɛt, lɛ ndi ɓa ɓa ɓàpubhaga nyùu nì mbuu.
Ndi mùdàa à yè liɓīî à ntòŋ ni màm ma ŋkɔ̀ŋ hisi, i yī
lɛ̄laa à yè lɛ à lemel nlo wèe. 35 Ndi mɛ̀ ŋkèlel yaā màm mana i ɓāhlɛ̀ ɓèe, ndi hà lana ɓe lɛ mɛ ha ɓèe nsìŋgà i jɔ̀ɔ, ndigi lɛ̄ mɛ holos ɓèè i kède màm màlam, lɛ ni laā
gwèlel Ŋwɛt i ɓa ɓe pâgdà. 36 Ndi iɓālɛ̄ mùt à nhɔ̄ŋɔl lɛ i ye jàm li wɔnyuu inyùu ŋgɔ̀nd yèe kɔ̄nji iɓālɛ̄ ŋgèdà yèè i kìl liɓīî ì yè lɛ ì tagɓɛ̀, ndi à tɛhgɛ̀ lɛ ì ǹlama ɓiibà, wɛ̀ɛ̀
a ɓɔŋ kìkìi à nsòmbòl; à mɓɔ̀ŋ ɓe ɓeba; ɓa ɓiibaga. 37 Ndi nu à ŋōm siìŋ, jàm li heles ɓe ki tɔ̀ nyɛ, à ɓâk kùndɛ̀ i ɓɔ̀ŋ sòmbòl yee, à m̀melēs ki nì ŋ̀ɛm wee lɛ à ntēeda ŋgɔɔ̀nd yèe kɔ̄nji, wɛ̀ɛ à mɓɔ̀ŋ lɔŋgɛ̂. 38 Jɔn mùt à nsɛ̀m yɔ̂, à mɓɔ̀ŋ lɔŋgɛ̂, ndi nu à nsɛ̀m ɓe yɔ̂, nyɛn à mɓɔ̀ŋ lɔŋgɛ ī nlòòhà.
39 Mùdàa à kèŋi nì ǹlo wèe kǐŋgèdà mben dìlɔ cɔdisonā ǹlom à yìi nɔ̀m; ndi iɓālɛ̄ ǹlom à ŋ̀wɔ, wɛ̀ɛ à yè kùndɛ̀ i ɓīibà nì nu à ŋgwe᷆s, ndi ndigi lɛ̄, halā ā ɓa nì Ŋwɛ̌t. 40 Ndi pèk yɛ̀m ì yè lɛ à galòòha ɓa nsǎyɓàk iɓālɛ̄ à ǹyen kìkìi à yè. Ŋgɔ̀ mɛ̀ nhɔ̄ŋɔl lɛ yàk mɛ̀ mɛ̀ gwèe Mbūu Nyambɛɛ̀.
	

1 Kɔ̀rintò	
8
	
1 Ndi inyùu bìnùga ɓa nsèmel bisat, dì ńyī lɛ ɓèhɓɔɓasonā dì gwèe yī. Yi i nhùmbul nyuu, ndi gweha yɔ̄n i nhōloòs. 2 Iɓālɛ̄ mùt à nhɔ̄ŋɔl lɛ à ńyī jaàm, wɛ̀ɛ à yè ŋgì yi jɔ kìkìi à ǹlama yi. 3 Ndi iɓālɛ̄ mùt à ŋgwēs Nyambɛɛ̀, wɛ̀ɛ nyɛ̄n à ńyība ni nyɛ̄. 4 Jɔn inyùu jɛ̄ bìnùga ɓa nsèmel bisat, dì ńyī lɛ sat i ta yāga ɓe ntìîk jâm ŋkɔ̀ŋ hisi, nì lɛ Nyambɛ nu᷆mpɛ à tà ɓee, ndik wàda. 5 Inyǔlɛ̄ tɔ̀ lakìi ɓàhɔgi ɓa ye lɛ̄ ɓa ɓa, ɓa ɓā ǹsèblana lɛ ɓànyambɛ̂, tɔ̀ ŋgìi, tɔ̀ hìsi, halā kìi ɓànyambɛ ɓā ye ŋgàndàk, nì ɓɛ̀t ŋgàndàk, 6 ndi inyùù yes Nyambɛ à yè ndik wàda lɛ Tàtâ. Màm mɔmasonā ma nlòl i nyɛ̄nī, yàk ɓès kî dì yènɛ̀ ndigi īnyùù yeè. Ŋwɛ̌t à yè ndik kì wàda lɛ Yesù Krǐstò. I nyɛ̄nī nyɛn màm mɔmasonā ma lǒl, yàk ɓès kî. 7 Ndi hà ɓòt ɓɔɓasonā ɓe ɓɔn ɓa gweē yī iì. Ndi lakìi ɓàhɔgi ɓa ŋgi mɛ̂ygà nì bìsat lɛtɛ̀ɛ̀ nì hanânɔ, wɛ̀ɛ̀ ɓa njɛ̄ binùga wɛ̌ŋgɔ̀ŋlɛ sɛ̀sɛmà sat. Jɔn lākìi kīŋŋɛ̄m yaāp ì mɓɔ̀mb, ì nnyɔ̀gɓa mahindi mu kède. 8 Ŋgɔ̀ hà bìjɛk ɓe gwɔn bi ntēe ɓes lɔ̄ŋgɛ bīsū bi Nyambɛɛ̀. Tɔ̀ dì njɛ̄ ɓe bijɛk, jàm li nhēŋel ɓe ɓes nyɛ̄nī; tɔ̀ dì njɛ̄ yāga, jàm li ntùlul ɓe ɓes nyɔ̀ɔ̂. 9 Ndi yihnana, i tiga lɛ kùndɛ̀ nàn ìni ì yilna mimɓɔ̀mba ŋgɔ̂k ɓààgɛ̀nɛ̀. 10 Inyǔlɛ̄ iɓālɛ̄ mùt à ntɛ̄hɛ wɛɛ̀, nu ù gwèe yī, ù ɓâk ù yìi līndūm li sat, ù jɛ̂k, ɓàa yàk kiŋŋɛ̄m yeē ì gakāndi ɓe lɛ a jɛ bìnùga ɓa nsèmel bisat, lakìi à mɓɔ̀mb? 11 Halā nyɛ̄n inyùu yī yɔŋ nu à mɓɔ̀mb à nnīmiìl, mǎntàta nū Krǐstò à wel īnyùù yeè. 12 Ndi kìkìi nì mɓɔ̀ŋ lôgtatā ndòŋ ɓeba ìni, nì ɓaabàk kì kiŋŋɛ̄m yaàp ì ì mɓɔ̀mb, wɛ̀ɛ Krǐstò nyɛn nì mɓɔ̀ŋ yaā ɓēba iì. 13 Jɔn iɓālɛ̄ yɔ̀m jɛ i ye lɛ̄ i ɓanɛ mantàta ŋgɔ̀k ɓààgɛ̀nɛ̀ i njɛ̀l, wɛ̀ɛ mɛ̀ tà ɓe mɛ lɛ̄ mɛ̀ jɛ nugā kɛlkǐkɛ̄l, lɛ mɛ̀ nìŋnɛ ɓaŋ mǎntàta ŋgɔ̀k ɓààgɛ̀nɛ̀ i njɛ̀l.

1 Kɔ̀rintò	
9
	
1 Ɓàa mɛ̀ tà ɓe kundɛ̀? Ɓàa mɛ̀ tà ɓe ŋomâ? Ɓàa mɛ̀ ɛ̀ndɛl ɓē Yesù Krǐstò Ŋwɛ̀t wês? Ɓàa ɓèe nì tà ɓe nsɔn wɛ̂m i Ŋwɛ̌t? 2 I ɓā nī lɛ̄ mɛ̀ tànɛ̀ ɓe mɛ ɓòt ɓàpɛ ŋ̀omâ, ŋgɔ̀ mɛ̀
yè yaga nyɛ inyùu na᷆n, inyǔlɛ̄ ɓèè ɓɔn nì yè ɓendel nsɔn wɛ̂m ŋoma ī Ŋwɛ̌t. 3 Sòŋà yɛ̂m nyuu bisū bi ɓòt ɓa ŋ́wàn mɛ̂, yɔ ì. 4 Ɓàa dì gwèe ɓē kundɛ̀ i jɛ̄ nì nyɔ̂? 5 Ɓàa dì gwèe ɓē kundɛ̀ i hyōmnà ŋwàà nu à yè ǹhemlɛ̀, kìkìi ɓàoma ɓàpɛ ɓa mɓɔ̀ŋ, nì kìkìi lògnyaŋ Ŋwɛt, tɔ̀ kìkìi Kefà? 6 Tɔ̀ ndigi mɛ̀tama nì Bàrnabà ɓɔn dì gwèe ɓē kundɛ̀ lɛ dì tumbɓa ɓē ni ǹsɔn? 7 Ǹjɛɛ à ma gwɛ̄ɛ̄l nsɔn sondaà, ndi à saâk nyɛmɛ̀dɛ? Ǹjɛɛ à nsāl nsɔn miŋkòò mi wây, ndi à jɛ ɓe matam mee? Tɔ̀lɛ ǹjɛɛ à ntēeda ɓembā mintomba, ndi à kos ɓe jogà mu mānyu᷆ŋ ma ɓembā? 8 Ɓàa mɛ̀ mpɔ̄t ndigi màm mana kìkìi mùt, ndi mben ì pɔt ɓe mɔ? 9 Ŋgɔ i ye ǹtǐlɓàgà i mbēn Mōsè lɛ, ù kàŋak ɓaŋ ǹlom nyàgà nyɔ̀ i ŋgèdà à ntèt mis ma konflawà. q Ɓàa nyàgà yɔ̌n Nyāmbɛ à ntòŋ? 10 Tɔ̀ à ŋkèlel ɓe halā tēnten inyùù yês?
Ŋgɔ inyùu yes nyɛn i tìlɓana. Mùt à nsāl hisi à ǹlama sal ni ɓɔ̄dŋɛm; hi mût à ntèt kì, a tet nì ɓɔdŋɛm lɛ a kos jògà mû. 11 Iɓālɛ̄ ɓěs dì bisāl maàm ma Mbuu i ɓěnī, ɓàà halā à yè sɔsɔ̄ jàm iɓālɛ̄ dì mɓùmbul mâm manân ma minsòn?
12 I ɓā nī lɛ ɓòt ɓàpɛ ɓa ŋkòs jogà inyùu kùndɛ̀ yàp i ŋgìi na᷆n, ɓàa ɓěs dì kòli ɓē koòs ìlɔ̀ɔ̀ halà? Ndi tɔ̀ la yàa, dì biɓòŋol ɓe kùndɛ̀ ìni. Dì mmìl yaā macèl inyùu màm mɔmasonā, lɛ ndi dì sèk ɓaŋ Mìŋaŋ Mìnlam mi Kristò njɛ̀l.
13 Ɓàa nì ńyī ɓe lɛ ɓòt ɓa ŋgwɛ̀l nsɔn i màm ma tempɛ̀l ɓa njēl mu màm ma nlòl i tēmpɛ̀l? Nì lɛ ɓòt ɓa nsɛ̀m bisɛ̀sɛmà i ŋgìi jùù li bisɛ̀sɛmà, ɓa ŋkàbna gwɔ nì jùù lî?
14 Halā kì nyɛn Ŋwɛ̌t à tee lɛ, ɓa ɓā ŋāŋal Miŋaŋ Mìnlam ɓa niŋīl īnyùu Mìŋaŋ Mìnlam. s 15 Ndi mɛ̀ mɛ̀ ma ɓōŋōl ɓe mɛ jàm jɔkǐjɔ̄ i kède màm mana. Ndi mɛ̀ ntìla ɓe mɛ kì
 tɔ̀ màm mana lɛ ma ɓoŋlana halā īnyùù yɛ̂m. Ŋgɔ i ye mɛ̀ lɔŋgɛ lɛ̄ mɛ wɔ, ìlɔ̀ɔ̀lɛ mùt à yilha yadɓɛnɛ yɛɛ̀m yàŋgà jâm. 16 Inyǔlɛ̄ iɓālɛ̄ mɛ̀ ŋāŋal Miŋaŋ Mìnlam, wɛ̀ɛ yādɓɛnɛ
	i tanɛ̀ ɓe mɛ mūkède, inyǔlɛ̄ halā à yè ndigi jàm mɛ̀
	ǹlama ɓɔ̂ŋ. Ŋgɔɔ nì mɛ̀ iɓālɛ̄ mɛ̀ ŋāŋal ɓe mɛ Mìŋaŋ
	Mìnlam. 17 Iɓālɛ̄ mɛ̀ mɓɔ̀ŋ halā īnyùu gwe᷆s yɛ̂m mɛ̀mɛ̀dɛ, wɛ̀ɛ mɛ̀ gwèe ǹsaâ mukède; ndi iɓālɛ̄ hà inyùu gwe᷆s yɛ̂m ɓee, wɛ̀ɛ ǹsɔn kindàk yàà u wɔ̄n u ntina mɛɛ̀. 18 Ki i yenɛ̀
	ni mɛ ǹsaâ? Ndik ūnu lɛ, aŋâl mɛ̀ ŋāŋal Miŋaŋ Mìnlam, mɛ aŋlàk Mìŋaŋ Mìnlam mi Kr�stò iɓaɓe nsaâ, lɛ mɛ̀
	gwèlel ɓaŋ kùndɛ̀ yɛ̀m nyà ì yoni ī kède Mìŋaŋ Mìnlam.
	19 Inyǔlɛ̄, tɔ̀ lakìi mɛ̀ yè ŋ̀gwelês bisū bi ɓoòt ɓɔɓasonā, mɛ biyìlha ndigi mɛ̀mɛ̀dɛ ŋ̀kɔ̀l u ɓôt ɓɔɓasonā, lɛ ndi mɛ
	yɔŋā jògà lìkɛŋi. 20 Jɔn i kède Lòk Yudà mɛ̀ biyìlà wɛ̌ŋgɔ̀ŋlɛ mɛ̀ yè mǎn Lòk Yudà, lɛ ndi mɛ yɔŋā Lòk Yudà.
	I kède ɓā ɓā ye ī sī mbēn, wɛ̌ŋgɔ̀ŋlɛ mɛ̀ yè i sī mbēn, tɔ̀
	lakìi mɛ̀ tà ɓe mɛ ī sī mbēn, lɛ ndi mɛ yɔŋā ɓā ɓā ye ī sī
	mbēn. 21 I kède ɓā ɓā gweē ɓē mben, mɛ̀ biyìlà wɛ̌ŋgɔ̀ŋlɛ
	mɛ̀ gwèe ɓē mɛ mbēn, hà kìkìi mùt à tà ɓe i sī Nyāmbɛ
	ŋgì mben, ndi kìkìi nū à yè i sī Krǐstò nì mben yeè, lɛ ndi mɛ yɔŋā ɓā ɓā gweē ɓē mben. 22 I kède mìmɓɔ̀mba mɛ̀
biyìla kìkìi m̀ɓɔ̀mba, lɛ mɛ yɔŋā mìmɓɔ̀mba. I kède ɓòt ɓɔɓasonā yaga mɛ̀ biyìla mâm mɔmasonā, lɛ ndi mɛ tɔhɔl ɓàhɔgi i kède yap manjɛ̀l mɔmasonā. 23 Ndi mɛ̀ mɓɔ̀ŋ
mâm mɔmasonā inyùu Mìŋaŋ Mìnlam, lɛ yàk mɛ̀ mɛ ɓa sɔ̄ ńyɔ̀ŋŋgàbà mukède.
24 Ɓàa nì ńyī ɓe lɛ, ɓòt ɓa mpèèna ŋgwee liɓāy li mintùk, ɓɔɓasonā yaga ɓɔn ɓa mpèènà, ndi wàda nyɛn à ŋkòs ɓɔ̂m? Pèènana ndīgi hālà, lɛ ndi ni yɔŋ yɔ̄. 25 Ndi hi mût à mpèèna mintùk, à ntēeda bikìlà gwɔbisonā. Ɓana ɓɔn ɓa mɓɔ̀ŋ halà lɛ ndi ɓa kos ǹtut u ŋòbì, ndi ɓěs u ū ŋòbì ɓee. 26 Mɛ̀ mɛ̀ mpèèna ni ŋgwee halà, ndi hà lumdalùmdà ɓee. Mɛ̀ ŋōm ndigi bìkut halà, ndi hà kìkìi mùt à mɓēp mbɛbī ɓee. 27 Ndi mɛ̀ mɓēp nyuu yɛ̂m, mɛ̀ ńyìlha ki yɔ̀ ŋ̀kɔ̀l, mɛ̀ tiga lɛ mɛ̀ aŋlɛgɛ ɓôt ɓàpɛ, ndi mɛ̀mɛ̀dɛ mɛ̀ yik cilà.


1 Kɔ̀rintò
10
	

1 Inyǔlɛ̄, à lôgtatà, mɛ̀ nsòmbol ɓe mɛ lɛ̄ yi i heŋel ɓèe, lɛ ɓɔ̀tàta ɓēs ɓɔɓasonā ɓa ɓā ī sī ɔ̀nd, ɓɔɓasonā kiì ɓa lòo ī tūyɛɛ̀, 2 ɓɔɓasonā ɓa sòblana ī ɔ̀nd nì i tūyɛ ī sī Mōsè, 3 ɓɔɓasonā ɓa ɓā jɛ mìnlèlèm mi bijɛk bi Mbuu, 4 ɓɔɓasonā kiì ɓa ɓā nyɔ mìnlèlèm mi binyɔnyɔ̀ bi Mbuu, inyǔlɛ̄ ɓa ɓā nyol ŋgɔ̀k Mbuu ì ɓa nɔ̂ŋ ɓɔ. t Ndi ŋgɔ̀k ì ì ɓa Krǐstò.
5 Ndi tɔ̀ la yàa ɓɛ̀bɛ̀ɛ̀ nì ɓɔɓasonā ɓa ɓā lemeèl ɓe Nyambɛ̂, inyǔlɛ̄ ɓa kùdi nì nyɛ̀mb ŋɔ̀ŋ. 6 Ndi màm mana ma yìlna ɓès biyìmbnɛ, lɛ ndi dì ɓa ɓaŋ ɓòt ɓa nhɛ̄ŋ i ɓɔ̀ŋ màm màɓɛ kìkìi yàk ɓɔ ɓa ɓā hɛŋ. u 7 Nì yìla ɓaŋ ɓàɓegês bìsat kìkìi jògà i kède yâp, kìkìì i ye ǹtǐlɓàgà lɛ, lɔ̀ŋ i yěn ī sī, lɛ ɓa jɛ nì nyɔ, ɓa kòndɛ kì tɛlɛp lɛ ɓa tôk mìntùk. v 8 Dì kɛ̀ ɓaŋ kì tɔ̀ i ndèŋg, kìkìi jògà i kède yap li ɓā kɛɛ̀, nì ɓɔ ɓa koba mîm mòm imaà ma dikoo mbòk iaâ kɛl yadā. 9 Dì nɔ̀ɔ̀dɛ ɓaŋ kì tɔ̀ Ŋwɛ̌t, kìkìi jògà i kède yap li nɔ̀ɔ̀dɛ
	nyɛ̄, ndi ɓa ciba ni nyɔ̀ɔ. x 10 Nì hùŋɓɛ ɓaŋ kì tɔ̀, kìkìi jògà i kède yap li ɓā huùŋɓɛ̀, ndi ɓa ciba ni ǹceɓòt. y 11 Ndi màm mana mɔmasonā ma lɛ̄ŋ ɓɔ̄ i ɓā bìyìmbnɛ, ndi ma tìlɓana īnyùù yes kìkìi màeba, ɓès ɓa dì yènɛ̀ lisūgul li caày. 12 Jɔn nū à nhɔ̄ŋɔl lɛ à tee, a yihɛ, à tiga lɛ à kwɔ̂.
	13 Ŋgɔ mànɔ̀ɔ̀dɛ̀ ma ŋgwɛlɛ̀k ɓe ɓee ndik mā mā mɓèna gwɛl ɓoòt. Ndi Nyambɛ à yè ɓonyoni, nu à gaŋwàs ɓe ɓee lɛ ni kos mànɔ̀ɔ̀dɛ̀ ma nlɔ̀ɔ̀ ŋgûy nàn, ndi i kède mànɔ̀ɔ̀dɛ̀ à ganēhnɛ ɓee njɛ̀l i tɔ̄hlà mû, lɛ ni ɓana ŋgùy i hōnɓà mɔ.
	14 Inyùu hālà, à ɓagwēhaà, kɛ̀na ɓēgeès bìsat ŋgwee.
	15 Mɛ̀ ŋkàl ɓee halā kìkìi ɓòt ɓa gweē pèk. Ɓèèɓɔmɛ̀dɛ
	pemhana yāga mbagī inyùu jàm mɛ̀ mpɔ̄t. 16 Ɓàa lìɓòndo li masɔda dì nsàyàp li ta ɓē aàdnà macèl ma Kristò? Ɓàa kɔ̀ga dì mɓɛ̄k i ta ɓē aàdnà i nyuu Krǐstò? 17 Lakìi kɔ̀ga i ye yāda, wɛ̀ɛ dì yè nyùù yadā, tɔ̀ lakìi dì yè ŋgàndàk, inyǔlɛ̄ ɓèhɓɔɓasonā dì ŋkùhul jogà mu ī kɔ̀ga yada.
	18 Ɓèŋgnana kì Isrǎɛ̀l kǐŋgèdà mìnsòn; ɓàa ɓòt ɓa njɛ̄
	bisɛ̀sɛmà ɓa gweē ɓē aàdnà nì jùù li bisɛ̀sɛmà? 19 Mɛ̀ ŋkàl ni laa? Lɛ nùga ɓa nsèmel sat i ye ɓàŋga jàm? Tɔ̀lɛ sat yɔmɛ̀dɛ i ye ɓàŋga jàm? 20 Ndi jàm mɛ̀ ŋkàl li ye ndīgi lɛ̄, gwɔ̌m ɓòt ɓa bilɔ̀ŋ bìpɛ ɓa nsɛ̀m, ɓa nsèmel mimbuu mìmɓɛ gwɔ, ndi hà Nyambɛ ɓēe. Ndi mɛ̀ nsòmbol ɓe mɛ
lɛ̄ ni ɓana àdnà nì mìmbuu mìmɓɛ. 21 Nì tà ɓe lɛ nì ǹnyɔ̂k lìɓòndo li Ŋwɛt, nì ǹnyɔ̂k kì lìɓòndo li mimbuu mìmɓɛ.
Nì tà ɓe lɛ nì ɓangà jògà i te᷆blè Ŋwɛt, nì ɓangà kì jògà i te᷆blè mimbuu mìmɓɛ. 22 Ɓàà di nyaŋgāl Ŋwɛ̀t lɛ a soŋ ɓěs?
Ɓàa dì nlɔ̀ɔ̀ nyɛ ŋgùy?
	
23 Màm mɔmasonā ma ye kùndɛ̀, ndi hà mɔmasonā ɓe mɔn ma gweē yèŋɛ̀. Màm mɔmasonā ma ye kùndɛ̀, ndi hà mɔmasonā ɓe mɔn ma nhōloòs. z 24 Mùt nyɛkǐnyɛ̄ à  yiŋil ɓaŋ ndīgi nyɛ̄tāma lɔŋgɛɛ̀, ndi à yiŋlàk kì yɔ nûmpɛ.
25 Hi yɔm ɓa nnùŋul i ɓòm, jɛna yɔ̄; nì wàn ɓaŋ jàm mu īnyùu pèènà kiŋŋɛ̄m. 26 Inyǔlɛ̄ hìsi hyɔsonā hi ye hī Ŋwɛt, nì gwɔ̀m gwɔbisonā bi yoni mù. a 27 Ndi iɓālɛ̄ wàda i kède ɓā ɓā ntɔ̄p ɓe hemlɛ̀ à ǹsebēl ɓee i jɛ̄, ndi nì gwes lɛ ni kɛɛ̀, jɛna yāga hi yɔm ɓa ntee ɓee bisū; nì wàn ɓaŋ jàm mu īnyùu pèènà kiŋŋɛ̄m. 28 Ndi iɓālɛ̄ mùt à ŋ̀kal ɓee lɛ, Yɔ̀m ini i bisèma sɛsɛ̄mà bisāt, wɛ̀ɛ nì jɛ ɓaŋ yɔ̄ inyùu nū
à ǹyɛɛlɛnɛ ɓee halà, nì inyùu kīŋŋɛ̄m; inyǔlɛ̄ ŋ̀kɔ̀ŋ hisi nì gwɔ̀m gwɔbisonā u gweē bi ye bī Ŋwɛt 29 Ndi mɛ̀ ŋkàl ɓe mɛ hālā inyùu kīŋŋɛ̄m yɔɔ̄ŋ wɛ̀mɛ̀dɛ, ndik ì nûmpɛ.
Inyǔkī ni kùndɛ̀ yɛ̀m i kos mbàgi ni kīŋŋɛ̄m ì nûmpɛ?
30 Iɓālɛ̄ mɛ̀ mɛ̀ ntī mayègà ŋgèdà mɛ̀ ŋ̀kos jɛɛ̀m jògà inyùu jɛ̄, lɛlaa ɓa ŋòbos mɛ jòy inyùu yɔ̌m mɛ̀ ntīnɛ mayègà?
31 Jɔn tɔ̀ nì njɛ̄ tɔ̀ nì nnyɔ̄, tɔ̀ ki yaga nì mɓɔ̀ŋ, ɓɔ̀ŋa màm mɔmasonā lɛ Nyambɛ ā koōs lìpem. 32 Nì nìŋnɛ ɓaŋ Lòk Yudà ŋgɔ̀k i njɛ̀l lɛ ɓa ɓagɛnɛ mù, tɔ̀ ɓòt ɓa Grikìà, tɔ̀
ǹtoŋ Nyambɛ̂; 33 ǹlèlèm kìkìi mɛ̀mɛ̀dɛ mɛ̀ mmɛ̀yna nì ɓɔɓasonā manjɛ̀l mɔmasonā, hà kìkìi mùt à ńyēŋ yeŋɛ̀ yee nyɛmɛ̀dɛ ɓee, ndi kìkìi mùt à ńyīŋil ŋgandàk ɓòt lɛ ɓa tɔhlana.


	
1 Kɔ̀rintò	
11

1 Yìlna ɓàkona mɛ̀, b kìkìi yàk mɛ̀ mɛ̀ yè ŋ̀kona Krǐstò.
2 Mɛ̀ mɓēges ɓee, lakìi nì mɓìgda mɛ mànjɛ̀l mɔmasonā, nì lɛ nì tìŋi nì màeba mɛ̀ bitī ɓee. 3 Ndi mɛ̀ nsòmbol lɛ ni yi lɛ̄, Krǐstò à yè ŋ̀ɔ hi mûnlom, mùùnlom kî à yè ŋ̀ɔ u 
mudàà, ndi Nyambɛ à yè ŋ̀ɔ u Kristò. 4 Hi mûnlom à ŋ́wēha ŋɔ wee nyùu iɓālɛ̄ à nhō wɔ ŋgèdà à nsɔ̄ɔhɛ̀, tɔ̀
ŋgèdà à mpōdol Nyambɛɛ̀. 5 Ndi hi mudàa à ŋ́wēha ŋɔ wee nyùu iɓālɛ̄ à nhō ɓe wɔ ŋgèdà à nsɔ̄ɔhɛ̀, tɔ̀ ŋgèdà à mpōdol Nyambɛɛ̀. Ŋgɔ mùdàa à nhō ɓe liɓàdò ŋɔ̄, ɓɔnà mudàa ǹhɔmbɔ̂k ŋɔ, ɓa ye kàyàda. 6 Ndi iɓālɛ̄ mùdàa à nhō ɓe liɓàdò ŋɔ̄, wɛ̀ɛ̀ a kɔhlak nī ŋɔ. Ndi iɓālɛ̄ kɔhɔɔ̀l ŋ̀ɔ, tɔ̀ hɔmb ŋ̀ɔ, halā à ŋ́wēha mudàà nyuu, wɛ̀ɛ̀ a ho nī wɔ.
7 Inyǔlɛ̄ mùùnlom à kòli yāga ɓe ni hō ŋ̀ɔ, lakìi à yè pònà Nyambɛ̂, yàk nì lìpem jee; ndi mùdàa à ŋkùhul lipem jee yak ǹlom. 8 Inyǔlɛ̄ mùùnlom à nlòl ɓe yak mùdàa, ndik mùdàà yak mùùnlom. c 9 Mùùnlom à hèga ɓē ki tɔ̀ inyùu mùdàa, ndik mùdàà inyùu mùùnlom. 10 Inyǔhālā nyɛ̄n inyùu āŋgɛ̀l mùdàa à ǹlama ɓana yimbnɛ anɛ̀ ŋɔ̄ wee.
	11 Ndi tɔ̀ la yàa, i Ŋwɛ̌t, mùdàa à ńyèn ɓe ŋgi mùùnlom, tɔ̀ mùùnlom kî, ŋgì mùdàa. 12 Inyǔlɛ̄ kìkìi mùdàa à lǒl nì mùùnlom, halā kì nyɛn mùùnlom à nlòl yak mùdàa; ndi màm mɔmasonā ma nlòl ni Nyāmbɛɛ̀. 13 Ɓèèɓɔmɛ̀dɛ
	pemhana jàm lini mbàgi; ɓàà i ye lɔ̄ŋgɛ lɛ̄ mùdàà a sɔɔhɛ
	Nyāmbɛ ŋgì ho liɓàdò ŋɔ̄? 14 Ɓàa lìgweâk jes li nnīiga ɓe ɓee lɛ, mùùnlom nì kùdi ŋɔ, halā à yè wɔnyuu? 15 Ndi mùdàa, iɓālɛ̄ à ŋkōl coòŋ, halā à yènɛ̀ ndigi nyɛ̄ inyùu kòs lìpem, inyǔlɛ̄ còŋ di ntina nyɛ kìkìi hūl ŋɔ. 16 Ndi iɓālɛ̄
	mùt à ǹnɛnɛ lɛ a gwês ǹdaŋ, wɛ̀ɛ ɓěs dì gwèe ɓē lɛ̄m iì; i ta ɓē ki tɔ̀ i kède mìntoŋ mi Nyambɛ̂.
	Ɓa nlòp bilòp bi Ŋwɛt ŋ̀kɔda
	17 Ndi i kède màm mɛ̀ mɓēhɛ ɓee, mɛ̀ mɓēges ɓe mɛ ɓèe, lakìi nì ŋkɔ̀dɓa ɓe inyùu lɔ̄ŋgɛɛ̀ ndigi īnyùu ɓēba. 18 Bisū
	bìsu mɛ̀ nnɔ̄k lɛ mbagla ì yè i kède na᷆n ŋgèdà nì ŋkɔ̀dɓa 
	ntoŋ, ndi mɛ̀ nlòk hemlɛ halā. 19 Ŋgɔ bìtì bi nlama ndigi ɓā i kède na᷆n, lɛ ndi ɓòt ɓa gweē mbògi lām ɓa yiba lɔ̄ŋgɛ ī kède na᷆n. 20 Jɔn ŋgèdà nì ŋkɔ̀dɓà, wɛ̀ɛ hà bìlòp bi Ŋwɛt ɓe bi gwɔ̄n nì nlòp halā. 21 Inyǔlɛ̄ iɓālɛ̄ nì njɛ̄, hi mût à mɓòk ndugi lop gwee gwēe bilòp, kàyèlɛ wàda njàl ì gwɛ̀lɛ̀k nyɛ, nûmpɛ ki à hyoôk. 22 Ki yɔ? Ɓàa màndap mɔn ma nhēŋel ɓee inyùu jɛ̄ nì nyɔ mūkède? Tɔ̀lɛ nì mɓīip ntoŋ Nyambɛɛ̀, nì yùùyàk kì ɓòt ɓa gweē ɓē tɔ jàm? Mɛ
kal lā ɓee? Mɛ ɓeges ɓèe? Mɛ̀ mɓēges ɓe mɛ ɓèè mu jàm lini.
23 Inyǔlɛ̄ jàm mɛ̀ kǒs yāk Ŋwɛ̌t, jɔn mɛ̀ ti kì ɓèe, lɛ Ŋwɛ̀t lɛ Yesù à yɔ̌ŋ kɔ̀ga nlèlèm u à sèmna, 24 ndi kìi à mǎl tī
mayègà, à ɓɛk yɔ, à kal lɛ, Yɔ̀ŋa, jɛna, nyùù yɛ̂m ìni ì m̀ɓugna inyùu na᷆n; ɓɔ̀ŋa hālà, nì hɔŋlɛ̀gɛ̀ mɛ̀ mû. 25 Ɓa mǎl ɓǎŋ lòp bilòp, à ɓɔŋ ki hālā nì lìɓòndo, à kal lɛ, Lìɓòndo lini li ye màlombla ma yɔndɔ macèl mɛ̂m; ɓɔ̀ŋa hālā tɔ̀ ìmbɛ ŋgèdà nì gaɓā nì nnyōl jɔ, nì hɔŋlɛ̀gɛ̀ mɛ̀ mû.
26 Inyǔlɛ̄ tɔ̀ ìmbɛ ŋgedà nì njɛ̄ kɔ̀ga ini, nì nyɔ līni lìɓòndo, nì ŋāŋal nyɛɛ̄mb Ŋwɛ̀t lɛtɛ̀ɛ̀ à lɔ̂.
Inyùu mùt à nlòp bilòp bi Ŋwɛt ndòŋ ì kòli ɓēe 27 Halā nyɛ̄n tɔ̀njɛɛ à njɛ̄ kɔgā, tɔ̀ nyɔ lìɓòndo li Ŋwɛt, ndòŋ ì kòli ɓēe, à gakèŋa ni lìɓua inyùu nyùù nì màcèl ma Ŋwɛt. 28 Jɔn hī muùt a wan nyɛ̄mɛ̀dɛ, ndi tɔ̀ à njɛ̄ mu kɔ̀ga, à nnyɔ̄ ki mū līɓòndo. 29 Inyǔlɛ̄ nu à njɛ̄ nì nyɔ nyà ì kòli ɓēe, wɛ̀ɛ à njɛ̄ nì nyôl nyɛmɛ̀dɛ mbàgi nōgoòs, i ɓa ɓe tibil tɔŋɔ̄l nyuu Ŋwɛ̌t. 30 Inyùu hālā nyɛ̄n mìmɓɔ̀mba mi ye ŋgàndàk nì mìŋkùŋgɛ̀, ŋgàndàk kì ì bikɛ̀ hilɔ̄. 31 Ndi ɓalɛ dì wànàk ɓès ɓɔmɛ̀dɛ, ki dì ɓak ɓe lɛ dì kos mbāgī.
32 Ndi iɓālɛ̄ dì ŋkòs mbagī ni Ŋwɛ̌t, wɛ̀ɛ à nnōgos ɓes, dì tiga lɛ dì kos mbagī nōgoòs mbòda nì ŋ̀kɔ̀ŋ hisi. 33 Halā
nyɛ̄n, à lôgtatā yɛ᷆m, iɓālɛ̄ nì ŋ̀kɔdɓa i jɛ̄, ɓɛ̀mnana ɓèè ni ɓèe. 34 I ɓā nī lɛ mùt njàl ì gwèe nyɛ̄, a jêl i mbāy yeè, lɛ
ndi nì kɔ̀dɓa ɓaŋ inyùu kòs mbàgi nōgoòs. Ndi màm màpɛ mɛ̀ gatēe mɔ mɛ̀ ma lɔ̄ nyɔ̄ɔ̀.


1 Kɔ̀rintò	
12


1 Ndi, à lôgtatà, inyùu màkèblà ma Mbuu, mɛ̀ nsòmbol ɓe mɛ lɛ̄ yi i heŋel ɓèe. 2 Nì ńyī lɛ, ŋgèdà nì ɓênɛ̀ ɓɔ̀ŋgìyi Nyambɛ̂ ɓa ɓe yumùs ɓèè lɛ ni ɓeges mbūmbugà bisat manjɛ̀l mɔmasonā ɓa ɓe ega ɓèe. 3 Jɔn mɛ̀ ntībil kaāl ɓee lɛ, mùt nyɛkǐnyɛ̄ à mpɔ̄t ni ŋgùy Mbuu Nyambɛ̂, à ŋkàl ɓe lɛ, Yesù à yè ǹtǐhɛ̀gɛ̀. Mùt nyɛkǐnyɛ̄ à tà ɓe ki tɔ̀ lɛ à kal lɛ, Yesù à yè Ŋwɛ̌t, hàndugi ni Mbūu M̀pubi.
4 Ndi, lìkàbàk li makèblà ma kari᷆s li ye ndòŋ nì ndòŋ ndi ǹlèlèm Mbuu. 5 Lìkàbàk li nsɔn Nyambɛ kì li ye ndòŋ nì ndòŋ, ndi ǹlèlèm Ŋwɛt. 6 Ndi lìkàbàk li ŋgûy i ɓɔ̀ŋ màm li ye ndòŋ nì ndòŋ, ndi ǹlèlèm Nyambɛ̂, nu à ŋgwɛ̀l mâm mɔmasonā i kède ɓòt ɓɔɓasonā. 7 Ndi ŋgùy Mbuu ì ntīna hi muùt inyùu màholâ. 8 Jɔn Mbūu à ntī muùt wàda lìpodol li pêk, ndi à ntī ki nu᷆mpɛ lìpodol li yi kǐŋgèdà ǹlèlèm Mbuu; 9 mùt nûmpɛ à ŋkòs hemlɛ̀ i kède ǹlèlèm Mbuu; nûmpɛ ki à ŋkòs makèblà ma kari᷆s i mèlès ɓàkɔ̀kɔn i kède ǹlèlèm Mbuu; 10 nûmpɛ i ɓɔ̀ŋ màm ma helha; nûmpɛ i pōdoòl Nyambɛ̂; nûmpɛ i yìmbɛ̀ ndòŋ nì ndòŋ mimbuu; nûmpɛ i yī pɔ̄t nì ndòŋ nì ndòŋ dilemb, ndi nûmpɛ ki ī kɔ̀bɔ̀l dìlemb. 11 Ndi nyàa ǹlèlèm Mbuu nyɛn à ŋgwɛ̀l mâm mana mɔmasonā, à kèblàk hikìi mùt
	
	kìkìi à ŋgwe᷆s. d
	Bìjò gwɔbisonā nyùù yadā
	12 Inyǔlɛ̄ kìkìi nyùu ì yè yàda, ì ɓangà kì ŋgàndàk bìjò, ndi bìjò bi nyuu gwɔbisonā bi ɓaàk nyùù yadā tɔ̀ lakìì bi ye ŋgàndàk, halā kì nyɛn yàk Krǐstò à yè. e 13 Inyǔlɛ̄
	ɓèhɓɔɓasonā dì bisòblana ni Mbūu wada i kède nyùù yadā, tɔ̀ dì ɓa yàà Lôk Yudà tɔ̀ ɓòt ɓa Grikìà, tɔ̀ mìŋkɔ̀l tɔ̀ ŋ̀gwelês; ɓa binyūs ki ɓèhɓɔɓasonā mu Mbūu wada.
	14 Inyǔlɛ̄ nyùù kî ì tà ɓe ndigi pɔ̀mbɛ̀ jo yāda, ndi ŋgàndàk.
	15 Iɓālɛ̄ kòò u ye lɛ̄ u kal lɛ, lakìi mɛ̀ tà ɓe mɛ wɔ̀ɔ, wɛ̀ɛ mɛ̀
	tà ɓe mɛ jò nyuu; halā à mɓɔ̀ŋ ɓe lɛ u ɓa ɓe jo nyūu.
	16 Iɓālɛ̄ o kiì u ye lɛ̄ u kaāl lɛ, lakìi mɛ̀ tà ɓe mɛ jǐs, wɛ̀ɛ
	mɛ̀ tà ɓe mɛ jò nyuu; halā à mɓɔ̀ŋ ɓe lɛ u ɓa ɓe jo nyūu.
	17 Iɓālɛ̄ ŋgìm nyùu ì ɓak ndigi jìs ni jǐs, wɛ̀ɛ nyùu ì ganɔ̄ga laa? Tɔ̀ iɓālɛ̄ ì ɓak ndigi nɔ̄ga yɔ̄tāma, wɛ̀ɛ nyùu ì ganɔ̄k la njîŋ? 18 Ndi Nyambɛ à tee bìjò bi nyuu, hi yaga jo mūkède kǐŋgèdà sòmbòl yee. 19 Ndi ɓalɛ bìjò gwɔbisonā
	biɓāk ndigi jò yada, ki nyùu ì ɓak lɛ ì ɓanɛ hɛɛ? 20 Ŋgɔ
	bìjò bi ye ŋgàndàk, ndi nyùu ì yè ndigi yàda. 21 Jìs li ta nī
	ɓe lɛ li kaāl wɔɔ lɛ, ù tànɛ̀ ɓe mɛ lìɓuba. Tɔ̀ ŋ̀ɔ kî u ta ɓē
	lɛ u kaāl makòò lɛ, nì tànɛ̀ ɓe mɛ lìɓuba. 22 Ndi ìlɔ̀ɔ̀ kì halà, bìjò bi nyuu dì nhɔ̄ŋɔl lɛ bi nlòòha ɓɔ̂mb, gwɔn bi ye ɓès liɓuba; 23 bìjò bi nyuu ki dì nhɔ̄ŋɔl lɛ bi gweē ɓē ɓaŋgā
	lìpem, gwɔn dì ntī lipem ìlɔ̀ɔ̀ bii bipɛ; ndi bìjò dì ntɛ̄hɛ
	ɓe lɔŋgɛ ī pōdoòl mɓàmba gwɔn dì mɓìgda ni màtadgà ma tobotobo. 24 Ndi bijò gwes bi ŋ́wēha ɓe nyuu bi gweē
	ɓē ŋgoōŋ ni màtadgà mâ. Ndi Nyambɛ à gwaŋna bìjò bi nyuu, à ti ki bī bī nhāŋ ni lìpem biɓegês ìlɔ̀ɔ̀ bipɛ, 25 lɛ ndi
	mbāgla ì ɓa ɓaŋ i nyùu, ndik lɛ̄ bìjò bi nyuu bi toŋna kàyàda. 26 Ndi tɔ̀ jò yada mu ī nsɔ̄n njɔnɔk, bìjò gwɔbisonā
	bi nsɔ̄n yɔ lòŋ; tɔ̀ jò yada i ŋkos lipem, bìjò gwɔbisonā bi ŋkɔ̀n masee lòŋ.
	27 Ndi ɓèe nì yè nyùu Krǐstò, nì bìjò mukède, hi mût hɔ̀ma weè. 28 Ndi Nyambɛ à tee ɓòt i kède ǹtoŋ, bisū bìsu ɓàomâ, ɓa ɓā nnɔ̀ŋ hâ ɓàpodôl, ɓa ɓā kehī ɓàlêt. f À tee ki lɛ̄ ɓòt ɓa ɓɔŋ màm ma helha, à tee ki màkèblà ma kari᷆s inyùu mèlès ɓàkɔ̀kɔ̂n, yàk nì ɓàholâ, nì ɓàegâ, nì ndòŋ
	nì ndòŋ dilemb. 29 Ɓàà ɓɔɓasonā ɓɔn ɓa ye ɓàomâ?
	Ɓɔɓasonā ɓɔn ɓa ye ɓàpodôl? Ɓɔɓasonā ɓa ye ɓàlêt? Ɓàà ɓɔɓasonā ɓa ŋgwɛ̀l mâm ma helha? 30 Ɓɔɓasonā ɓɔn ɓa gweē màkèblà ma kari᷆s inyùu mèlès ɓàkɔ̀kɔ̂n? Ɓàà ɓɔɓasonā ɓa ńyī pɔt ni dìlemb? Ɓɔɓasonā ɓa nlà kɔbɔ̄l cɔ?31 Heba nī i ɓāna màkèblà ma kari᷆s ma nlòòhà. Ndi ìlɔ̀ɔ̀
hâ mɛ̀ ŋēba ɓee sōgɓoòk njɛ̌l.

	
1 Kɔ̀rintò
13

1 Tɔ̀ mɛ̀ pɔt yàà dilemb di ɓôt nì di aŋgɛ̀l, ndi mɛ̀ ɓana ɓe mɛ gwēhaà, wɛ̀ɛ mɛ̀ yè ŋ̀keŋ mamuna ū ŋkùdà, tɔ̀ ɓɛndɛ i nlɔ̄ŋa mao. 2 Tɔ̀ mɛ̀ yi pōdol Nyambɛɛ̀, ndi mɛ̀ yîk kì mìmb * mɔmasonā nì yi yɔsonā; tɔ̀ mɛ̀ ɓana yāga hemlɛ̀ yɔsonā, kàyèlɛ mɛ̀ hɛ̀ŋlàk dìkòa, g ndi mɛ̀ ɓana ɓe mɛ gwēhaà, wɛ̀ɛ mɛ̀ tà ɓe mɛ tɔ̀ jàm. 3 Tɔ̀ mɛ̀ kèbha yàà diyɛyɛ̀bà gwɔ̀m gwɔbisonā mɛ̀ gwèe, mɛ̀ sɛm ki nyùù yɛ̂m lɛ i lighana nì hyèe, ndi mɛ̀ ɓana ɓe mɛ gwēhaà, wɛ̀ɛ hālā à mɓāhlɛ ɓe mɛ tɔ̀ jàm.4 Gweha ī ŋ́wēha ŋgut, i gweē kì lɔŋgɛ ŋɛ̄m; gweha ī
ŋkìla ɓe njôŋ, tɔ̀ kàdɓà i ŋkàdɓà ɓee; i nhùmbul ɓe nyuu; 5 tɔ̀ nyɛ̀ɛ̀gɛ̀ i nnyɛ̀ɛ̀gɛ ɓe jâm. Gweha ī ńyīŋil ɓe ndigi yɔ̄mɛ̀dɛ, i ŋàglà ɓee, tɔ̀ eŋêl mùt nûmpɛ ɓēba; 6 i ŋkɔ̀n ɓe masee inyùu ŋgìtɛlɛ̂bsep, ndi i ŋkɔ̀n yaā masee nì màliga.
	7 Gweha ī mmìl macèl inyùu màm mɔmasonā, i nhēmlɛ
	ki màm mɔmasonā, i mɓōdol maàm mɔmasonā ŋ̀ɛm, i nhōnɓa ki màm mɔmasonā.
	8 Gweha ī mmàlɓà ɓee tɔ̀ bìpodol inyùu Nyāmbɛ bī
	gamǎl; tɔ̀ pɔt nì dìlemb, i gatāgɓɛ; tɔ̀ yi kî, i gamàlɓa.
	9 Inyǔlɛ̄ dì nlòk yi ndêk, dì lògòk kì podol Nyambɛ ndèk; 10 ndi kɛl màm ma yoni ma galɔ̀ɔ, wɛ̀ɛ màm dì lògok yi ma gamàlɓa. 11 Ŋgèdà mɛ̀ ɓênɛ̀ mààŋgɛ, mɛ̀ ɓe pɔt kìkìi mààŋgɛ, mɛ̀ hɔŋlàk màm kìkìi mààŋgɛ, mɛ̀ hɛ̀gɛ̀k kì màm kìkìi mààŋgɛ; ndi lakìi mɛ̀ m̀mal yilā muùt, mɛ̀ m̀malɓa ni màm ma maaŋgɛ. 12 Inyǔlɛ̄ i lɛ̌n ìni dì ntɛ̄hnana i nùnɓà puyɛpūyɛ; ndi yɔ̀kɛl dì gatɛ̄hna mbɔm ni mbɔ̀m. I lɛ̌n ìni mɛ̀ nlòk yi ndêk, ndi yɔ̀kɛl mɛ̀ gatībil yi kìkìi mɛ̀ ɓǒk tībil yibaà. 13 Ndi hanânɔ ni hemlɛ̀, ɓɔdŋɛm nì gweha gwɔ̄n bi yiī, ndi i kède màm mana maâ, gweha yɔ̄n i nlɔ̀ɔ̀.
	

1 Kɔ̀rintò
14


1 Lìgɓana nì gwehâ; ndi heba kì i ɓāna màkèblà ma Mbuu, lɔŋgɛ lɔ̄ŋgɛɛ̀ lɛ ni podol Nyāmbɛɛ̀. 2 Ŋgɔ mùt à mpɔ̄t dilemb, hà ɓòt ɓe ɓɔn à mpōdoòs, ndik Nyāmbɛɛ̀, inyǔlɛ̄ mùt nyɛkǐnyɛ̄ à nnɔ̄k ɓe hɔp wee; à mpōdol yaā mimb i kède Mbūu. 3 Ndi mùt à mpōdol Nyambɛ nyɛ̄n à mpōdos ɓoòt, i hōloòs ɓɔ nì lèdès ɓɔ, nì heha kì ɓɔ ŋ̀ɛm.
4 Mùt à mpɔ̄t dilemb à nhōlos ndigi nyɛ̄mɛ̀dɛ, ndi mùt à mpōdol Nyambɛɛ̀ à nhōlos ntoŋ. 5 Mɛ̀ nsòmbol lɛ, ɓèè ɓɔɓasonā ni pɔt dìlemb, ndi jàm mɛ̀ nlòòha gwês li ye lɛ̄
ni podol Nyāmbɛɛ̀. Mùt à mpōdol Nyambɛɛ̀ à nlɔ̀ɔ̀ mût à mpɔ̄t dilemb, hàndugi lɛ à kɔ̀blàk cɔ, lɛ ndi ǹtoŋ u hɔlɔ̂k.
6 Ndi, à lôgtatà, iɓālɛ̄ mɛ̀ ǹlɔ ī ɓěnī, mɛ̀ pɔdɔ̂k ndigi dìlemb, wɛ̀ɛ mɛ̀ mɓāhlɛ ki ɓee, hàndugi lɛ mɛ̀ yɛɛlɛnɛ ɓee màsɔ̀ɔ̀là, tɔ̀ eba yī, tɔ̀ podôl Nyambɛ̂, tɔ̀ niigà? 7 Iɓālɛ̄
gwɔ̀m bi gweē ɓē niìŋ, kìkìi hìkɔs nì hìlùŋ, bi mpɔ̄t yāga, ndi iɓālɛ̄ bi mpɔ̄t ɓe kiŋ kīŋ, lɛlaa ni mùt à gayī jaàm ɓa nhɛ̄m, tɔ̀ jàm ɓa ŋkòt? 8 Inyǔlɛ̄ iɓālɛ̄ sep ì ǹtibil ɓe kobɛ̀, ǹjɛɛ à gakòòba i jɔ̀ gwèt? 9 Halā kì nì ɓèe, iɓālɛ̄ nì ŋkɛ̄ɛ
	ɓe hɔp lɔŋgɛɛ̀, lɛlaa ɓa gayī jàm nì mpɔ̄t? Wɛ̀ɛ nì gaɓā
	yaā ɓoòt ɓa mpōdos mbɛbī. 10 Màhɔp ma ye lɛ̄ ma ɓa ndoòŋ nì ndòŋ ŋkɔ̀ŋ hisi, ndi hɔp tɔ̀ wada u ta ɓē lɛ u nnōogà ɓee. 11 Jɔn iɓālɛ̄ mɛ̀ nnɔ̄k ɓe mɛ lìpodol li hɔp, wɛ̀ɛ
	mɛ̀ gaɓānɛ muùt à mpɔ̄t kìkìi ǹhuu mùt, yàk nyɛ kî à gaɓānɛ mɛ kìkìi ǹhuu mùt. 12 Halā kì nì ɓèe, lakìi nì nhēp i ɓāna màkèblà ma Mbuu, yeŋŋga yāga mɔ lɛ ndi ni yaba ī hōloòs ǹtoŋ.
	13 Jɔn mùt à mpɔ̄t dilemb, a sɔɔhɛ kì lɛ a laā kɔ̀bɔl cɔ.
	14 Inyǔlɛ̄ iɓālɛ̄ mɛ̀ nsɔ̄ɔhɛ̀, mɛ̀ pɔdɔ̂k dìlemb, wɛ̀ɛ mbūu wɛɛ̀m wɔn u nsɔ̄ɔhɛ̀, ndi màhɔŋɔ̂l mɛ̂m ma nhōla ɓe jaàm.
	15 Ki yɔ? Ŋgɔ mɛ̀ gasɔ̄ɔhɛnɛ mbūu, ndi mɛ̀ gasɔ̄ɔhɛnɛ ki māhɔ̄ŋɔɔ̀l. Mɛ̀ gatūbul cembi mbūu, ndi mɛ̀ gatūbul ki māhɔ̄ŋɔɔ̀l. 16 Ɓalɛ hà halā ɓēe, ki yàŋgà mût i yiī nyɔ̀ɔ i yèènɛ yee ŋgèdà ù mɓēghɛnɛ i kède mbūu, i ganɛ̄ɛbɛ lɛlaa i pɔ̄t Ààmɛ̀n h ŋgèdà ù ntī mayègà, lakìi i ńyī ɓe jàm ù mpɔ̄t? 17 Wɛ̀ ù ntī yaga mayègà lɔŋgɛ̂, ndi ù nhōlos ɓe nuùmpɛ. 18 Mɛ̀ ńyèga Nyambɛ lɛ̄ mɛ̀ mpɔ̄t dilemb ìlɔ̀ɔ̀ ɓèè ɓɔɓasonā; 19 ndi i kède ǹtoŋ mɛ̀ ŋgwēs podol biɓàŋga ɓèŋgɛ bitân mahɔ̄ŋɔɔ̀l mɛ̂m, lɛ ndi mɛ tɔŋlɛ ɓòt ɓàpɛ, ìlɔ̀ɔ̀ lɛ mɛ̀ pɔdɔ̂k dìdùn nì dìdùn di biɓàŋga i kède dìlemb.20 À lôgtatà, nì yìla ɓaŋ kìkìi ɓɔ̀ɔ̀ŋgɛ i kède màhɔŋɔ̂l, ndi yìlna mìŋkeŋee mi ɓɔn i kède màm ma nlòl i ɓēba ŋɛm; ndi i kède màhɔŋɔ̂l manân ni ɓa ndīk kìkìi ɓòt ɓa mmal naŋ. 21 I ye ǹtǐlɓàgà i kède kààt mben lɛ, Ŋwɛ̌t à ŋkàl lɛ, Mɛ̀ gapōdos lɔ̀ŋ ini nì ɓàkèn ɓa dilemb, nì bìɓep bi ɓaŋwɔgɔŋwɔ̀gɔ̀; ndi tɔ̀ la yàa ɓa ganōgol yaga ɓe mɛɛ̀.22 Halā nyɛ̄n dìlemb di yenɛ̀ yìmbnɛ, hàɓɛs inyùu ɓā ɓā
nhēmlɛ̀, ndik īnyùu ɓā ɓā ntɔ̄p ɓe hemlɛ̀; ndi i pōdoòl Nyambɛ̂, halā à yè yìmbnɛ inyùu ɓā ɓā nhēmlɛ̀, hàɓɛs inyùu ɓā ɓā ntɔ̄p ɓe hemlɛ̀. 23 Jɔn iɓālɛ̄ ŋgìm ǹtoŋ ì m̀mal kɔɔ̀dɓà, ndi ɓɔ̄ɓasonā ɓa pɔdɔɔ̀k dìlemb, ndi iɓālɛ̄ gwàŋgà bi ɓôt, tɔ̀ ɓa ɓā ntɔ̄p ɓe hemlɛ̀, ɓa njôp, ɓàà ɓa gakàl ɓe lɛ, nì ŋ̀kond njêk? 24 Ndi iɓālɛ̄ ɓɔɓasonā ɓa mpōdol Nyambɛɛ̀, ndi mùt à ǹtɔp ɓe hemlɛ̀, tɔ̀ yàŋgà mût, à ǹjôp, wɛ̀ɛ ɓɔ̄ɓasonā ɓa ńyɔ̄yɔy nyɛ, ɓɔɓasonā ɓa wan kì nyɛ, màm ma solī ŋɛ̄m wee ma ganɛ̄nɛ mɓàmba.
25 Hanyɛ̄n à gaōm su wee hisī i ōoòp bisū bi Nyambɛɛ̀, nì pahâl lɛ Nyambɛ à yè tɔy i kède na᷆n. Màm mɔmasonā ma kiīl ndīgi lɔ̄ŋgɛɛ̀
26 Kiyɔ, à lôgtatà? Ŋgèdà nì ŋ̀kɔ̂dɓà, mùt wàda à gwèe hyèmbi, nuu à gwèe màeba, nûmpɛ màsɔ̀ɔ̀là, nuu à mpɔ̄t dilemb, nûmpɛ ki à ŋkɔ̀bɔ̀l. Ŋgɔ̀ màm mɔmasonā ma ɓanɛ ndīk īnyùu hōloòs. 27 Iɓālɛ̄ mùt à mpɔ̄t dilemb, nûmpɛ à yè lɛ à ǹnɔŋ nyɛ, ndi ɓa lɔ̀ɔ̀ ɓaŋ ɓòt ɓaâ, ɓa pɔdɔ̂k kì mànɔ̀ŋ mànɔ̀ŋ; wàda nyɛn à kɔ̀blàk. 28 Ndi iɓālɛ̄ ŋ̀kɔ̀bɔ̀l à tà ɓee, a mɔm ŋwɛ̀ɛ̀ i kède ǹtoŋ, a podhak nyɛ̄mɛ̀dɛ nì Nyambɛ̂. 29 Ɓàpodôl ɓa pɔt ndīgi īɓaà, tɔ̀ ɓaâ, ndi ɓaa ɓapɛ ɓa wanàk. 30 Ndi iɓālɛ̄ nuùmpɛ nu à yìi hīsī à ŋ̀kos masɔ̀ɔ̀là, wɛ̀ɛ nū bìsu a mɔm ŋwɛ̀ɛ. 31 Ŋgɔ̀ ɓèè ɓɔɓasonā nì yè lɛ nì podol Nyambɛ̂, wàda wadā, lɛ ndi ɓɔ̄ɓasonā ɓa nigil, ɓɔɓasonā ɓa ledhana kì miŋɛ̄m. 32 Ndi mìmbuu mi ɓapodôl mi ye ī sī ànɛ̀ ɓapodôl, 33 inyǔlɛ̄ Nyambɛ à tà ɓe Nyambɛ nū lìsànda, ndik nū ǹsàŋ.34 Kìkìi ī kède mìntoŋ mi ɓapubhaga ŋwɔminsonā, ɓòdàà ɓa mɔm ŋwɛ̀ɛ̀ i kède màkɔ̀da, inyǔlɛ̄ kundɛ̀ ì ǹtina ɓe ɓɔ i pɔ̄t; ndi ɓa ɓa ī sī ànɛ̀, kìkìi yàk mben ì ŋkàl. 35 Ndi iɓālɛ̄ ɓa nsòmbol nigil jâm, wɛ̀ɛ̀ ɓa ɓat ɓàlom ɓap mambāy, inyǔlɛ̄ halā à ǹlama yuyūy mudàà i pɔ̄t ī kède lìkɔ̀da. 36 Ki yɔ? Ɓàa lìpodol li Nyambɛ lī bipìgil nyɔɔ̄ ɓěnī, tɔ̀lɛ li bilòl ndigi ɓèèɓɔtāma? 37 Iɓālɛ̄ mùt à nhɔ̄ŋɔl lɛ à yè m̀podôl, tɔ̀lɛ à yè nu Mbūu, wɛ̀ɛ̀ a tibil yāga yi lɛ, màm mɛ̀ ntìlna ɓee ma ye ndīk lìtìŋ li Ŋwɛt. 38 Ndi iɓālɛ̄ yi i nheŋel muùt munu jàm lini, wɛ̀ɛ Nyāmbɛ à ńyī ɓe nyɛ.
39 Halā nī nyɛn, à lôgtatā yɛ᷆m, lìgɓana yāga i pōdoòl Nyambɛ̂, ndi nì sòŋa ɓaŋ i pɔ̄t dìlemb. 40 Màm mɔmasonā ma kil ndīgi lɔ̄ŋgɛɛ̀, ma nɔŋgàgà ki nyà ì kòli.

1 Kɔ̀rintò
15

1 Ndi, à lôgtatà, mɛ̀ ntībil kaāl ɓee inyùu Mìŋaŋ Mìnlam, mi mɛ̀ biāŋlɛ ɓee, mi nì bilɛ̄ɛgɛ̀, mu yāga ki nyɛ̄n nì teenɛ, 2 mu kì nyɛn nì ntɔ̄hlànà, iɓālɛ̄ nì ǹteŋɓɛ ni ɓàŋga i mɛ̀
biāŋlɛ ɓee, hàndugi lɛ nì hemlɛ yaŋgà. 3 Inyǔlɛ̄ jàm yàk mɛ̀ mɛ̀ kǒs jɔn mɛ̀ biɓòk ti ɓee, lɛ, Krǐstò à wel īnyùu bìɓeba gwes kǐŋgèdà Màtìlà, k 4 nì lɛ à jùba, nì lɛ à 
tùglana ī kɛ̄l ì ǹyonos iaâ kǐŋgèdà Màtìlà, l 5 nì lɛ à pemel Kēfà; 6 mbūs hālà à pemel jom nì iɓaà; mbūs à pemel lôgtatà i ɓe lɔɔ̀ mbogôl itân ŋgèlè yàda, ɓɛ̀bɛ̀ɛ̀ nì ɓɔɓasonā ɓa ŋgi yiī lɛtɛ̀ɛ̀ nì hanânɔ, ndi ɓàhɔgi ɓa bikɛ̀
hilɔ̄. 7 I mbūs hālà à pemel Yakōbò, mbūs à pemel ɓaoma ɓɔ̄ɓasonā; 8 ndi à sok pemel yâk mɛ̀ wɛ̌ŋgɔ̀ŋlɛ ǹsɔdlàk man, mɛ̀ mùt à nsōk. m 9 Ŋgɔ mɛ̌n mɛ̀ yè nu à nsōk yaga hyɛs i kède ɓàomâ, mɛ̀ kòli yāga ɓe mɛ ī sèblà lɛ ŋ̀omâ, inyǔlɛ̄ mɛ̀ ɓa têŋgà ǹtoŋ Nyambɛ̂. 10 Ndi jàm mɛ̀ yè lɛ̌n ìni, mɛ̀ yènɛ̀ ndigi jɔ̄ inyùu kàrîs Nyambɛ̂. Ndi kàrîs yèè inyùù yɛ̂m ì yìla ɓē yaŋgà, inyǔlɛ̄ mɛ̀ bitùmbɓa ni ǹsɔn ŋgandàk ìlɔ̀ɔ̀ ɓɔɓasonā, ndi hà mɛ̀mɛ̀dɛ ɓe tenten, ndik kàrîs Nyambɛ ī mɛ̌nī. 11 Jɔn tɔ̀ mɛ̀ tɔ̀ ɓɔ, halā nyɛ̄n dì ŋāŋaàl, halā kì nyɛn nì bihēmlɛ̀.
12 Ndi iɓālɛ̄ ɓa ŋāŋal lɛ Krǐstò à tùglana ī kède ɓàwɔga, lɛla ni ɓàhɔgi i kède na᷆n ɓa ŋkàl lɛ, lìtùgɛ̀ li ɓawɔga li ta ɓēe? 13 Ŋgɔ iɓālɛ̄ lìtùgɛ̀ li ɓawɔga li ta ɓēe, wɛ̀ɛ tɔ̀ Krǐstò kì à tùglana ɓēe; 14 ndi iɓālɛ̄ Krǐstò à tùglana ɓēe, halā
wɛ̀ɛ bìaŋlɛnɛ gwes bi ye yàŋgà, yàk hemlɛ̀ nân kì yàŋgà.
15 Wɛ̀ɛ ɓěs dì nlèbna yaga kìkìi ɓòt ɓa bipɔ̄t mbogī
bìtɛmbɛɛ inyùu Nyāmbɛɛ̀, inyǔlɛ̄ dì bitɛ̄lɓɛnɛ Nyambɛ
mbògi lɛ à tùgul Krǐstò, nu à tùgul ɓēe, ɓalɛ i ɓāk tɔy lɛ
ɓàwɔga ɓa ntùglànà ɓee. 16 Ŋgɔ iɓālɛ̄ ɓàwɔga ɓa ntùglànà ɓee, wɛ̀ɛ tɔ̀ Krǐstò kì à tùglana ɓēe. 17 Ndi iɓālɛ̄ Krǐstò à tùglana ɓēe, wɛ̀ɛ hēmlɛ̀ nân i ye yàŋgà, nì ŋgi yiī ī kède bìɓeba binân. 18 Wɛ̀ɛ ɓā kì ɓa bikɛ̀ hilɔ̄ i Krǐstò ɓa binīmiìl.
19 Iɓālɛ̄ dì mɓōdol Kriīstò ŋ̀ɛm munu nìŋ ini yɔtāma, wɛ̀ɛ
dì yè ɓàkònhà ŋgɔɔ ìlɔ̀ɔ̀ ɓòt ɓɔɓasonā. 20 Ndi Krǐstò à tùglana ǹtìîk i kède ɓàwɔga, à yè lìtam li bisu i kède ɓòt ɓa ye hīlɔ̄. 21 Inyǔlɛ̄ lakìi nyɛ̌mb ì lǒl nì mùt, halā kì nyɛn lìtùgɛ̀ li ɓawɔga li lǒl nì mùt. 22 Inyǔlɛ̄ kìkìi ɓɔ̄ɓasonā ɓa wēl ī Ādàm, halā kì nyɛn ɓɔ̄ɓasonā ɓa gakòndɛ niŋ i Krǐstò. 23 Ndi hi mût wee ntoŋ: Krǐstò, lìtam li bisu; mbūs hālà ɓa ɓā ye ɓā Kriīstò, malòl mee. 24 I mbūs hālà lìsuk li gaɓā, ŋgèdà à gatīnɛ Nyambɛ Tàta ànɛ̀ yee, à ma mēlēs anɛ̀ nì kùndɛ̀ ì ànɛ yɔsonā nì lìpemba jɔlisonā. 25 Inyǔlɛ̄ à ǹlama anɛ̀, lɛtɛ̀ɛ̀ à niŋī ɓaɓala ɓēe ɓɔɓasonā i sī màkòò mee. n 26 Nyɛ̌mb yɔ̌n ì gamèlhana kìkìi ŋ̀ɔ̀ɔ̀ à nsōk. 27 Inyǔlɛ̄, à sùhus màm mɔmasonā i sī màkòò mee. o Ndi ŋgèdà i gakèla lɛ, màm mɔmasonā ma mmal suùhlànà, wɛ̀ɛ̀ i yina lɛ̄ nu à sùhus màm mɔmasonā
i sī yeè, nyɛmɛ̀dɛ à sùhlana ɓēe. 28 Ndi i ŋgèdà màm mɔmasonā ma mmàl suhlana i sī yeè, hanyɛ̄n yàk Màn nyɛmɛ̀dɛ à gasùhlana i sī nū à sùhus màm mɔmasonā i sī
yeè, lɛ ndi Nyāmbɛ ā ɓa màm mɔmasonā manjɛ̀l mɔmasonā.
29 Ɓalɛ hà halā ɓēe, ki ɓòt ɓa nsòblana inyùu ɓàwɔga ɓa mɓɔ̀ŋ laa? I ɓā tɔ̄y lɛ ɓàwɔga ɓa ntùglànà ɓee, inyǔkī ni ɓòt ɓa nsòblana inyùù yâp? 30 Tɔ̀ ɓès yaga, inyǔkī nyɛ̌mb ì nuŋgnɛ ɓès hikìi ŋgɛ̄ŋ? 31 Hɔ̀dɔ, à lôgtatà, mɛ̀ ŋ́wɔ̄ hikɛl, inyǔlɛ̄ mɛ̀ ńyādɓɛnɛ inyùu na᷆n i Krǐstò Yesù, Ŋwɛ̀t wês.
32 Iɓālɛ̄ mɛ̀ bijòs binùga Efēsò kǐŋgèdà lɛm ɓôt, wɛ̀ɛ hālā à mɓāhlɛ ki mɛɛ̀? Iɓālɛ̄ ɓàwɔga ɓa ntùglànà ɓee, wɛ̀ɛ dī jɛk, di nyɔk; ŋgɔ yàni dì gawɔ̄. p 33 Nì yòm ɓâŋ. Bìlòŋ bìɓɛ
bi ŋòbos bilɛm bìlam. 34 Hèèbana yāga ntìîk, nì ɓɔ̀ŋɔk ɓaŋ ɓēba. Inyǔlɛ̄ ɓòt ɓàhɔgi ɓa gweē ɓē yi inyùu Nyāmbɛɛ̀.Mɛ̀ mpōdol yaā halā ī yùyùy ɓèe.
35 Ndi mùt à gaɓàt lɛ, ɓàwɔga ɓa ntùglana lɛlaa, nì lɛ ɓa galɔ̀na kinjɛ̄ ndòŋ nyùu? 36 À wɛ jōŋ muùt, wɛ̀mɛ̀dɛ yɔ̌m ù mɓɛ̀l i nnìŋ ɓe yɔ ŋgì wɔ, 37 nì lɛ yɔ̌m ù mɓɛ̀l, hà nyùu ì gaɓā ɓe yɔ̌n ù mɓɛ̀l, ndik ǹsɔ jis li mboo, tɔ̀ li ɓā yàà li konflawà, tɔ̀ li ndôŋ mboo ìpɛ. 38 Ndi Nyambɛ nyɛ̄n à ntī
jɔ nyùu kìkìì i nlēmel nyɛ, hi yaga mboo yèe yèè nyuu.
	39 Mìnsòn ŋwɔminsonā mi ta ɓē ndoòŋ mìnsòn yàda, ndi ndòŋ yàda ì yè mìnsòn mi ɓôt, ìpɛ mìnsòn mi binùga, ìpɛ
	mìnsòn mi dinùni, ìpɛ kî mi cɔbī. 40 Mànyùù ma ŋgiī ma ye hālà, nì mànyùù ma hisi kî halà; ndi lìpem li manyùù ma ŋgiì li ye jēe liɓaàk, li manyùù ma hisi kî jee liɓâk.
	41 Lìpem li jɔp li ye yèè ndôŋ, li soŋ kî yèè ndôŋ; còdot kî di gweē jāp lipem. Ŋgɔ còdot ni còdot di nsɛ̀lna ɓây.
	42 Halā kì nyɛn i ye īnyùu lìtùgɛ̀ li ɓawɔga. Nyùu ì mɓèlà, ì ɓɔ̀lɔ̀k, ndi ì ntùglana ni nyùu ì mɓɔ̀l ɓee. 43 Nyùu ì mɓèla ni wɔ̄nyuu; ndi ì ntùglana ni lìpem. Nyùu ì mɓèlà, ì ɓɔ̀mbɔ̀k, ndi ì ntùglana ni lìpemba. 44 Nyùu ì mɓèlà ì ɓâk nyùu lìgweâk, ndi ì ntùglànà ì ɓâk nyùu mbūu. Iɓālɛ̄
	nyùu lìgweâk ì yè, wɛ̀ɛ nyùu mbūu kiì ì yè. 45 Kìkìì i ye ǹtǐlɓàgà lɛ, mùt bìsu lɛ Adàm à yìla hègel i gweē nìŋ
	minsòn, q ndi Adàm nu à ǹsok nyɛn à yìla mbūu u ntī
	niìŋ. 46 Ndi hà nìŋ mbuu ɓe yɔn i mɓòk, ndik ī ligweaàk; mbūs hālà nìŋ mbuu i yik nɛnɛ̂. 47 Mùt bìsu à lǒl hīsī, à ɓâk bìtèk. Mùt à ǹyonos iɓaà, Ŋwɛ̌t, à lol ŋgìi. 48 Kìkìi nū
	bìtèk à yè, halā nyɛ̄n ɓā bitèk kî ɓa yê. Nì kìkìi nū à nlòl
	i ŋgìì à yè, halā kì nyɛn ɓā ŋgiī ɓa yeè. 49 Kìkìi dì ɛ̀ŋgɛp pònà mût bìtèk, halā kì nyɛn dì gaɛ̀ŋgɛp ponà i nu à nlòl i ŋgìi.
	50 Ndi, à lôgtatà, mɛ̀ ŋkàl ndigi lɛ̄ mìnsòn mi ta ɓē lɛ mi la kōdōl anɛ̀ Nyambɛ̂, tɔ̀ màcèl, tɔ̀ màm ma mɓɔ̀l ma ŋkòdol ɓe mâm ma mɓɔ̀l ɓee. 51 Ɓèŋgnana kì, mɛ̀ ŋkàl ɓee jìmb * lɛ, Ɓèhɓɔɓasonā dì gakɛ̀ ɓe hilɔ̄, ndi ɓèhɓɔɓasonā dì gahèŋha, kunda yada yaga, likēebana li jis, i sēp ì nsōk.
52 Inyǔlɛ̄ sep ì gahēma, ndi ɓàwɔga ɓa gatùglana ni nyùu ì mɓɔ̀l ɓee, ndi ɓès kî dì gahèŋha. 53 Inyǔlɛ̄ nyùu ìni ì mɓɔ̀l ì ǹlama ɛŋgɛ̄p ì ì mɓɔ̀l ɓee, yàk ìni nyùu ì ŋ́wɔ̄, i ɛŋgɛ̄p ì ì ŋ́wɔ̄ ɓēe. 54 Ndi ŋgèdà nyùu ìni ì mɓɔ̀l ì ŋɛ̀ŋgɛp ì ì mɓɔ̀l ɓee, yàk ìni ì ŋ́wɔ̄, ì ŋ̀ɛŋgɛ̄p ì ì ŋ́wɔ̄ ɓēe, hanyɛ̄n ɓàŋga i ye ǹtǐlɓàgà i gayōnol lɛ, Nyɛ̌mb ì m̀milā yembèl. 55 À
nyɛ̂mb, yèmbèl yɔŋ i ye hɛ̄ɛ? À nyɛ̂mb, sùùlɛnɛ yɔŋ i ye hɛ̄ɛ? s 56 Sùùlɛnɛ nyɛmb i ye ɓēba, lìpemba li ɓeba kî li ye mbēn. 57 Ndi màyègà ma ɓa nì Nyambɛ̂, nu à ntī ɓes yèmbèl inyùu Ŋwɛ̀t wes Yesù Krǐstò. 58 Halā nyɛ̄n, à lôgtatā yɛ᷆m i gwehâ, èda yāga siìŋsìŋ, nì pogha ɓâŋ, ndi lìgɓana nì ǹsɔn Ŋwɛt ŋgèdà yɔ̀sonā, lakìi nì ńyī lɛ ndùmbɓà nàn ì tà ɓe yaŋgà i Ŋwɛ̌t.


1 Kɔ̀rintò	
16
	
1 Ndi inyùu màkèblà ma ye īnyùu ɓàpubhaga, t yàk ɓèe ɓɔ̀ŋa kìkìi mɛ̀ bitēenɛ mintoŋ mi Galātìà. 2 Kɛl bìsu ì sɔndî hi mùt i kède na᷆n à ɓa à kòhlɛ̀gɛ̀ yèŋɛ̀ à bikòs, à ɓiâk, lɛ ndi nì yɔ̀ŋ ɓaŋ màkèblà mɛ̀ ma lɔ᷆. 3 Ndi iɓālɛ̄ mɛ̀ ǹlɔ̂, ɓòt ɓa galēmel ɓee ɓɔn mɛ̀ gaɔ̄m ni bìkààt i kɛ̀nà màkèblà manân i Yèrusàlɛ̀m. 4 Ndi iɓālɛ̄ ma gaɓā yaga jogà lɛ yàk mɛ̀mɛ̀dɛ mɛ kɛɛ̄ lòŋ, ki mɛ̀ nì ɓɔ dì gakɛ̀ɛ.
5 Ndi mɛ̀ galɔ̀ i ɓěnī, iɓālɛ̄ mɛ̀ m̀mal tagɓɛ Makèdonìà, inyǔlɛ̄ mɛ̀ ntāgɓɛnɛ Makèdonìà. 6 Ndi ɓɛbɛ̂k mɛ̀ ganɔ̌m ɓěnī, tɔ̀lɛ mbèŋ ì galòo mɛ hà, lɛ ɓèè ɓɔn ni ega mɛ̀ tɔ̀ hɛɛ mɛ̀ ŋkɛ̀. 7 Inyǔlɛ̄ mɛ̀ nsòmbol ɓe mɛ tɛ̄hɛ ɓee hanaànɔ malòo mɛ̂m, inyǔlɛ̄ mɛ̀ mɓɔ̄t ŋɛm lɛ mɛ̀ gayèn i ɓěnī jogà, iɓālɛ̄ Ŋwɛ̌t à ǹnɛɛbɛ̀. 8 Ndi mɛ̀ gayèn Efēsò lɛtɛ̀ɛ̀ nì Pɛ̀ntèkôt, u 9 inyǔlɛ̄ ŋwɛ̀mɛl ŋ̀kɛŋi nì u ɓaŋgā ǹsɔn u ye mɛ̀ ɓàyìblaga, ndi ɓàkɔ̀lɓà ɓa ye ŋgàndàk.10 Ndi iɓālɛ̄ Tìmòteò à m̀pam, ɓɔ̀ŋa lɛ̄ a ɓa ī kède na᷆n iɓaɓe wɔŋi, inyǔlɛ̄ à mɓɔ̀ŋ nsɔn Ŋwɛt kìkìi mɛ̀. 11 Jɔn mùt à yàn ɓaŋ nyɛ̄. Ndi ebnana nyɛ̄ njɛ̀l nì ǹsàŋ lɛ a lɔɔ̄ mɛ̌nī, inyǔlɛ̄ mɛ̀ mɓɛ̀m nyɛ nì lògtatà. 12 Ndi inyùu mǎntàta wès Apolò, mɛ̀ bisɔ̄ɔhɛ nyɛ ŋgàndàk lɛ a lɔɔ̄ ɓěnī lòŋ yada ni lògtatà, ndi sòmbòl yee i ɓeè yaga ɓe lɛ a lɔɔ̄ hānaànɔ; ndi à galɔ̀ɔ iɓālɛ̄ à ǹnahbɛ̀.
13 Yèna pèè, tɛlɓana lɔ̄ŋgɛ ī kède hēmlɛ̀. Lohbana kìkìi ɓòòlom. Nì ɓangà ŋgùy. 14 Màm mɔmasonā nì mɓɔ̀ŋ, ma ɓɔŋā nì gwehâ.
15 À lôgtatà, nì ńyī ndap Stèfanà, v lɛ ì yè lìtam li bisu i Akayà, nì lɛ ɓa bisɛ̀m ɓɔmɛ̀dɛ lɛ ɓa gwelēl ɓàpubhaga; 16 mɛ̀ nsɔ̄ɔhɛ ni lɛ, yàk ɓèe, ni suhūs ɓèèɓɔmɛ̀dɛ i sī ndòŋ ɓòt ì, nì i sī hīkìi mùt à ntùmbɓa halā īnyùu hōla ǹsɔn.	
17 Ndi màlɔ̀ ma Stefānà ɓɔnà Fɔ̀rtùnatò nì Àlaikò ma ŋkònha mɛ màsee, inyǔlɛ̄ ɓɔn ɓa bilɔ̀ miŋɔ̄ minaàn lakìi ɓèèɓɔmɛ̀dɛ nì haŋ. 18 Inyǔlɛ̄ ɓa bihògɓaha mbuu wɛ̂m, yàk mìmbuu minân. Yina ndòŋ ɓôt i ɓàŋga lìyîk.19 Mìntoŋ mi Asìà mi ńyegā ɓee. Àkuilà ɓɔnà Prîskilà nì ǹtoŋ u ye ndāp yaàp ɓa ńyegā ɓee ŋgàndàk i Ŋwɛ̌t.
20 Lògtatā yes yɔsonā i ńyegā ɓee. Yègnana nì màsɔhnà màpubhaga.21 Màyègà ma wɔɔ wɛ̂m mana, mɛ̀ Paul. 22 Iɓālɛ̄ mùt à nsìŋgɛ ɓe Ŋwɛt wes Yesù Krǐstò, wɛ̀ɛ̀ a ɓa ǹtǐhɛ̀gɛ̀, À Ŋwɛt, lɔ̌k! 23 Kàris Ŋwɛ̀t wes Yesù Krǐstò i ɓa nì ɓèe. 24 Gweha yɛ᷆m i ɓa nì ɓèè ɓɔɓasonā i Krǐstò Yesù. Ààmɛ̀n.


2 Kɔ̀rintò
1
	
1 Paul, ŋ̀oma nū Krǐstò Yesù kǐŋgèdà sòmbòl Nyambɛ̂, nì Tìmòteò mǎntàta wěs, dì ntìlna ntoŋ Nyambɛ ū ū ye ī Kɔ̀rintò, x nì ɓàpubhaga ɓɔɓasonā ɓa ye Ākāyà yɔ̀sonā.
2 Kàrîs ì nlòl ni Nyāmbɛ Tàta wès nì Ŋwɛ̀t lɛ Yesù Krǐstò i ɓa nì ɓèe nì ǹsàŋ. Paul à ntī Nyambɛ màyègà i mbūs njīihà yèe 3 Lìpem li ɓa nì Nyambɛ̂, Ìsaŋ Ŋwɛ̀t wes Yesù Krǐstò, Tàta nū kɔ̀nàŋgɔɔ, nì Nyambɛ nū lèdèhŋɛm yɔsonā, 4 nu à nlèdes yaga ɓes mìŋɛm i kède njīihà yěs yɔ̀sonā, lɛ ndi ɓès di laā lèdes ɓôt mìŋɛm, ɓa ɓā gweē tɔ̀ ìmbɛ njiihà, nì lèdèhŋɛm Nyāmbɛ à yè à ledēs ɓes. 5 Inyǔlɛ̄ kìkìi njɔ̄nɔk ì Krǐstò ì ǹyamba i kède yês, halā nyɛ̄n lèdès yes ŋɛm kî i ńyààmba inyùu Krǐstò. 6 Ndi tɔ̀ dì nnɔ̄k njiihà, halā à yè yàà inyùu lèdès mìŋɛm minân nì inyùu tɔ̄hi na᷆n; i ɓā kì lɛ dì ǹledhana miŋɛm wɛ̀ɛ hālā à yè ndigi lɛ̄ di ledēs ɓèè miŋɛm, yɔn i ŋēba yaga ŋguùy yèè inyùu nīhbɛ̀ nì nnīhbɛ minlèlèm mi njɔnɔk kìkìi yàk ɓěs dì nsɔ̄n. 7 Ndi ɓɔdŋɛm yes inyùu na᷆n i siŋī sìŋsìŋ, inyǔlɛ̄ dì ńyī lɛ kìkìi nì yè ɓàyɔ̀ŋŋgàbà mu njɔ̄ŋɔk, halā kì nyɛn nì yè inyùu lèdèhŋɛm. 8 Inyǔlɛ̄, à lôgtatà, dì nsòmbol ɓe lɛ yi i heŋel ɓèè inyùu njīihà yěs dì bikòs Asìà, y ì pegēs yaga ɓes ìlɔ̀ɔ̀ ìhègà hi ŋgûy yěs, kàyèlɛ dì bilɛ̄hɛl ki nìŋ ŋ̀ɛm. ɓèhɓɔmɛ̀dɛ dì ɓeema mēlēs i kède yes lɛ dì ŋ̀wɔ yàa, lɛ ndi dì ɓodol ɓaŋ ɓèhɓɔmɛ̀dɛ ŋ̀ɛm, ndik Nyāmbɛ nū à ntùgul ɓawɔ̄ga. 10 À bisòŋ ɓes nì ndòŋ nyɛ̌mb ìni, à gasòŋ ki ɓěs. Nyɛ ki nyɛ̄n dì mɓōdol ŋɛm lɛ à gaɓā à nsòŋ ɓes, 11 lakìi yàk ɓèe nì edi lòŋ yada i hōla ī kède màsɔɔhɛ̀ inyùù yês, lɛ ndi kìkìi lìkèblà li kari᷆s li bitīna ɓes nì ŋgàndàk ɓòt, yàk màyègà kì ma tina nì ŋgàndàk ɓòt inyùù yês.
12 Inyǔlɛ̄ bìyat gwes bi ye yàà mbogī kīŋŋ̀ɛm yês, lɛ dì ɓe hyom mūnu ŋkɔ̀ŋ hisi, ndi lɔŋgɛ lɔ̄ŋgɛ ī mìs manân, nì lɛm pūbhaga nì puba ŋɛm i nlòl ni Nyāmbɛɛ̀, hà nì pèk mìnsòn ɓee, ndi nì kàrîs Nyambɛ̂. 13 Inyǔlɛ̄ dì ntìlna ɓe ɓee màm màpɛ ìlɔ̀ɔ̀ ma nì ŋāŋ, nì ma nì ntībil yi; ndi mɛ̀ gwèe ɓɔ̄dŋɛm lɛ nì gatībil yaga yi mɔ lɛtɛ̀ɛ̀ nì lisūk, 14 kìkìi nì m̀ɓodōl tibil yi lɛ ɓès ɓɔn dì yè yadɓɛnɛ nân, kàyàda kìkìi yàk ɓèe nì gaɓā yēs i ŋgwà Ŋwɛt wes lɛ Yesù.15 Ndi inyùu mbìdɛ̀ ìni nyɛn mɛ̀ ɓe hɔŋɔ̂l lɛ mɛ̀ mɓòk ndugi lɔ nyɔ̄ɔ̄ ɓěnī, lɛ ndi ni kos kàrîs ì ǹyonos iɓaà, 16 lɛ mɛ loō ɓěnī i kɛ̀ i Màkèdonìà, ndi mɛ kondɛ̄ lɔ̀ i ɓěnī malòl mɛ̂m Màkèdonìà, ndi ɓèè ɓɔn ni ega mɛ̀ likè jɛ̂m i Yùdeà. 17 Lakìi mɛ̀ ɓe hɔŋɔ̂l ni halà, ɓàa mɛ̀ bipɔ̄t yaā bipɔpɔdà bi mâm? Tɔ̀ ma mɛ̀ nhɔ̄ŋɔl ɓɔɔ̀ŋ, ɓàa wɛ̀ɛ mɛ̀ nhɔ̄ŋɔl mɔ kǐŋgèdà mìnsòn, lɛ ndi ŋ̀ŋ̂, ŋ̀ŋ̂, a ɓa mɛ̀ hɛni, hɛni? 18 Ndi kìkìi Nyāmbɛ à yè ɓonyoni, wɛ̀ɛ tɔ̀ i ɓàŋga dì biāŋlɛ ɓee i ta ɓē ŋŋ̂ nì hɛni. 19 Inyǔlɛ̄ mǎn Nyāmbɛ lɛ̄ Yesù Krǐstò, nu dì biāŋal i kède na᷆n, mɛ̀, Sìlvanò nì Tìmòteò, à ɓeè ɓe ŋŋ̂ nì hɛni, ndi ŋ̀ŋ̂ nyɛn à yè ndigi ī nyɛ̄nī. 20 Inyǔlɛ̄ tɔ̀ kinjɛ̄ ŋgàndàk màkàk ma Nyambɛ mā yeè, mɔmasonā yaga ma ye ŋ̀ŋ̂ i nyɛ̄nī, jɔn ààmɛ̀n à yè inyùù yeē, lɛ Nyambɛ ā koòs lìpem inyùù yês. 21 Ndi nu à ŋōm ɓes nì ɓèe màkòò hisī siìŋsìŋ i Krǐstò, nì nu à bihɔ̄ɔ ɓes, à yè Nyambɛ̂; 22 nyɛn à ɓand ɓěs, à ti ki ɓès Mbuu kìkìi ɓān i kède mìŋɛm ŋwes.
23 Ndi mɛ̀ nsèbel Nyambɛ lɛ̄ a ɓa mbògi ŋ̀ɛm wɛ̂m lɛ inyùu ɓāŋaàl ɓèe, jɔn mɛ̀ ɓe lɔ hā ɓe ki mɛ̀ i Kɔ̀rintò. 24 Hà lana ɓe lɛ dì ŋànɛ hemlɛ̀ nân, ndi dì yè yàà ɓasɔ ɓa ɓagwɛ̀lǹsɔn lòŋ yada ni ɓèè inyùu màsee manân; lakìi nì tee nì ŋgùy i kède hēmlɛ̀.

	
2 Kɔ̀rintò
2
	
1 Ndi mɛ̀mɛ̀dɛ mɛ̀ bimèles lɛ mɛ̀ pam ha ɓaŋ kì i ɓěnī i kònhà ɓèe ndùdù. 2 I ɓā nī lɛ yàk mɛ̀ kì mɛ̀ ŋkònha ɓee ndùdù, wɛ̀ɛ ǹjɛɛ nûmpɛ ni à gakònha mɛ màsee, ndigi nū mɛ̀ ŋkònha ndudù? 3 Ndi mɛ̀ bitìlna ɓee ǹlèlèm jâm unu, mɛ̀ tiga lɛ mɛ̀ pam ɓěnī mɛ̀ ɓana ndudù nì ɓòt mɛ̀ lamga kuhūl masee; inyǔlɛ̄ mɛ̀ gwèe mbìdɛ̀ nì ɓèè ɓɔɓasonā lɛ màsee mɛ̂m ma ye yàà masee manân ɓèè ɓɔɓasonā.
4 Inyǔlɛ̄ mɛ̀ bitìlna ɓee i kède ŋgàndàk njiihà nì lɛ̀gdà ŋɛm, lòŋnì ŋgàndàk gwǐhà, ndi hà lana ɓe lɛ ni kɔn ndùdù, ndigi lɛ̄ ni yi lɛ̄ gweha mɛ̀ gwèe īnyùu na᷆n i ye ǹyǎmbàgà.
5 Ndi iɓālɛ̄ mùt wàda à bikònha ɓôt ndùdù, wɛ̀ɛ hà mɛ̀ ɓe nyɛn à bikònha yɔ̂, ndi ɓèè ɓɔɓasonā, hi mût jee jogà mɛ̀ tiga ɓega ɓee mbɛ̀gɛ̀ɛ̀ ì nlɔ̀ɔ̀ hihègà. 6 Nogôs mùt nu à bikòs ni ŋgàndàk ɓôt i ŋkɔ̀la yaga ni nyɛ̄, 7 kàyèlɛ nì kòli ndīgi ŋwèhel nyɛ nì hògɓàhà kì nyɛ i tiga lɛ ndùdù ì loha miīl nyɛ cwāt. 8 Jɔn mɛ̀ nsɔ̄ɔhɛ ɓee lɛ ni eba nyɛ̄ gwēha na᷆n. 9 Inyùu hālā nyɛ̄n mɛ̀ bitìla i nɔ̀ɔ̀dɛ̀ ɓèe, lɛ mɛ yi tɔ̀ɔ nì yè mànoglà manjɛ̀l mɔmasonā. 10 Iɓālɛ̄ nì ŋ̀ŋwehēl muùt jàm, wɛ̀ɛ yàk mɛ̀ kì mɛ̀ ŋ̀ŋwehēl nyɛ jɔ̄.Inyǔlɛ̄ jàm mɛ̀ ŋ̀ŋwehēl muùt, iɓālɛ̄ mɛ̀ ŋ̀ŋwehēl jɔ, wɛ̀ɛ mɛ̀ mɓɔ̀ŋ yaā halā īnyùu na᷆n i mbɔ̌m Krǐstò, 11 lɛ i tiga lɛ Saatàn à puū ɓes, inyǔlɛ̄ dì nnɛ̄k ɓe dipa cee.Ndùŋa Paul nyɔ̀ɔ Trǒà 12 Ndi ŋgèdà mɛ̀ bipām Trǒà inyùu āŋaàl Mìŋaŋ Mìnlam mi Kristò, yàk ŋwɛ̀mɛl nsɔn u yiblana mɛ ī ŋwɛ̌t, 13 mɛ̀ ɓeè ɓe mɛ̀ gwèe nɔ̀y i kède mbūu wɛɛ̀m, inyǔlɛ̄ mɛ̀ bikɔ̄ba ɓe mɛ mǎntàta wɛ̀m Titò. Halā nyɛ̄n mɛ̀ bicèèlana ni ɓɔ̄, mɛ̀ kɛ lɛ̄tɛ̀ɛ̀ nì Màkèdonìà. a Bìɓembɛ ī Krǐstò 14 Ndi màyègà ma ɓa nì Nyambɛ̂, nu à ntī ɓes bìɓembɛ ŋgèdà yɔ̀sonā i Krǐstò, nu à mpèges ki njǐŋ yī yee inyùù yes hɔma nyɛɛ̀nsonā. 15 Inyǔlɛ̄ ɓès ɓɔn dì yènɛ̀ Nyambɛ lɔ̄ŋgɛ njīīŋ i Krǐstò i kède ɓòt ɓa ntɔhlànà, nì ɓa ɓā nnimiìl. 16 Inyùu ɓòt ɓa nnimîl dì yè njǐŋ nyɛ̀mb, lɛ ɓa wɔ; inyùu ɓā ɓā ntɔhlànà dì yè njǐŋ nìŋ, lɛ ɓa nîŋ. Ǹjɛɛ ni à kòli īnyùu màm mana? 17 Inyǔlɛ̄ dì tà ɓe kìkìi ŋgàndàk ɓapɛ ɓa ɓā nsòyoy ɓaŋgā Nyambɛɛ̀, ndi dì mpɔ̄t ni pūba ŋɛm inyùu Nyāmbɛ ī Krǐstò, i mbɔ̌m Nyāmbɛɛ̀.
	
2 Kɔ̀rintò
3

1 Ɓàa dì mɓòdol ki āŋal ɓehɓɔmɛ̀dɛ? Tɔ̀lɛ i nsòmbla ki lɛ̄ ɓès di ɓana bìkààt bi mbogī kìkìi ɓāpɛ, i ēba ɓèè tɔ̀lɛ bìkààt ɓèèɓɔmɛ̀dɛ nì bitìlà? 2 Ŋgɔ̀ ɓèè ɓɔn nì yè kààt yěs mbògi ì ì yè ǹtǐlɓàgà i kède mìŋɛm ŋwes. Ɓòt ɓɔɓasonā ɓa ńyī yɔɔ̀, ɓa ŋāŋ ki yɔ̀. 3 Nì ńyīna lɛ nì yè kààt Krǐstò, ǹtǐlɓàgà nì ǹsɔn wes, hà nì tiŋtè ɓee, ndi nì Mbuu Nyambɛ nū nìŋ; hà i ŋgìi dìɓambha di ŋgɔ̂k ɓee, ndi ŋgìi dìɓambha di miŋɛm di minsòn. 4 Ndi ìni ndòŋ mbìdɛ̀ yɔ̌n dì gwèe nì Nyambɛ īnyùu Krǐstò, 5 hà lana ɓe lɛ dì kòli īnyùu ɓès ɓɔmɛ̀dɛ, i hɔ̄ŋɔɔ̀l jàm wɛ̌ŋgɔ̀ŋlɛ li nlòl i kède yês; ndi kɔ̀là yes i nlòl yaā ni Nyāmbɛɛ̀, 6 lakìi à biɓɔ̀ŋ ɓes lɛ di kɔlā ī ɓā mìnlìmil mi malombla ma yɔndɔ, hà mi kaàt ì mben ɓee, ndi mi Mbuu, inyǔlɛ̄ kààt ì nnɔ̄laà, ndi Mbuu nyɛn à nnìŋìs.7 Ndi iɓālɛ̄ ǹsɔn nyɛ̂mb, u ū gweē bìɓàŋga ŋkedlàk i ŋgìi ŋgɔ̀k, u mpamna lipem kàyèlɛ ɓɔ̀n ɓa Isrǎɛ̀l ɓa nlà ɓe ɓɔk su Mosè mìs inyùu lìpem li su wee, c li lī ɓā maàlɓà, 8 lɛlaa ni ǹsɔn Mbuu u gapāmna ɓe lipem ìlɔ̀ɔ̀ halà? 9 Inyǔlɛ̄ iɓālɛ̄ ǹsɔn u mpēmes mbagī nōgoòs u ɓā u gweē lìpem, wɛ̀ɛ ǹsɔn u ntēe ɓoòt sep u ńyààmba yaga ni lìpem. 10 Ndi ìlɔ̀ɔ̀ kì halà, jàm li mɓòk pamna lipem li gweē ɓē lipem ŋgèdà li ŋkèdɓa ni sōgɓoòk lìpem. 11 Inyǔlɛ̄ iɓālɛ̄ jàm li mmàlɓà li ɓā nì lìpem, wɛ̀ɛ jàm li nnɔ̀m li gaɓā tɔy ni lìpem.12 Lakìi dì gwèe ndòŋ ɓɔdŋɛm ìni, wɛ̀ɛ dì mpɔ̄t ni màkend màkɛŋi, 13 Hà kìkìi Mōsè ɓee, nu à ɓa à ho su wee nì kìŋil, lɛ ndi ɓɔ̀n ɓa Isrǎɛ̀l ɓa ɓɔ̄k ɓaāŋ lìsuk li jâm li mmàlɓa mis. d 14 Ndi ɓa nāy ī kède màhɔŋɔ̂l map, inyǔlɛ̄ lɛtɛ̀ɛ̀ nì lɛ̌n ìni, ǹlèlèm kiŋīl u ŋgi yiī ŋgèdà ɓa ŋāŋ malombla ma kwâŋ, lakìì i ye ŋgì sɔ̀ɔ̀lana ɓɔ lɛ kìŋil i màlɓa ī Krǐstò. 15 Ndi lɛtɛ̀ɛ̀ nì bilɛ̂n, tɔ̀ kinjɛ̄ ŋgèdà ɓa ŋāŋ kaàt Mosè, kìŋil i huli ndīgi mīŋɛ̄m ŋwap. 16 Ndi hi yaga ŋgèdà mìŋɛm ŋwap mi nhyɛ̀lɓa i tèmb nì Ŋwɛ̌t, wɛ̀ɛ kìŋil
i nhèànà. e 17 Ndi Ŋwɛ̌t à yè Mbuu, ndi hɛ̌t Mbūu Ŋwɛt à yènɛ̀, ha kì nyɛn kùndɛ̀ ì yè. 18 Ndi ɓèhɓɔɓasonā yaga, nì su u ɓembī, dì ntɛ̄hɛ lipem li Ŋwɛt wɛ̌ŋgɔ̀ŋlɛ i nùnɓà, dì nhèŋhana ki lɛ̄ di koōs ǹlèlèm ponà, lìpem ìkɛ̀pam līpēm. Halā à nlòl yak Ŋwɛ̀t nu à yè Mbuu.

	
2 Kɔ̀rintò
4

1 Inyùu hālā nyɛ̄n, lakìi dì gwèe ndòŋ ǹsɔn ìni kìkìi dì bikòs ŋgɔɔ, wɛ̀ɛ dì ŋ́wāa ɓēe. 2 Ndi dì bipāmɓa ni dìpa di ŋ́wēha nyuu, dì nhyōm ɓe ki tɔ̀ manjɛ̀l ma maŋgàŋga, tɔ̀
tɔ̀ŋɔ̀l ɓàŋga Nyambɛ nì màndɔn, ndi mu ēba dì ŋēba maliga dì ŋāŋal ɓehɓɔmɛ̀dɛ i kède kīŋŋɛ̄m hi muùt mbɔ̌m Nyāmbɛɛ̀. 3 Ndi i ɓā nī lɛ Mìŋaŋ Mìnlam ŋwes mi solī, wɛ̀ɛ̀ mi solnɛ yàà ɓôt ɓa nnimîl, 4 inyǔlɛ̄ nyambɛ nū hyày hini à bikwès mahɔŋɔ̂l ma ɓôt ɓa ntɔ̄p ɓe hemlɛ̀ ndim, i tiga lɛ màpubi ma Miŋaŋ Mìnlam mi lipem li Kristò, nu à yè pòna Nyambɛ̂, ma ɓeyēy ɓɔ. 5 Inyǔlɛ̄ dì ŋāŋal ɓe ɓes ɓɔmɛ̀dɛ, ndik Krǐstò Yesù kìkìi Ŋwɛ̌t, ndi ɓès ɓɔmɛ̀dɛ kìkìi mìŋkɔ̀l minân inyùu Yēsù. 6 Inyǔlɛ̄ Nyambɛɛ̀, nu à pɔt lɛ̄, màpubi ma gapēmel i jǐbɛ̀, f nyɛn à biɓày i kède mìŋɛm ŋwes, lɛ a ti màpubi i yī lìpem li Nyambɛ ī sū u Yesù Krǐstò. 7 Ndi dì gwèènɛ lìsòò li ŋkùs lini i kède dìɓɛ̀ɛ̀ di bitèk, lɛ ndi sōgɓoòk lìpemba nunu a ɓa nū Nyāmbɛɛ̀, ndi hà wès ɓee. 8 Dì ŋkììŋa ni njīiha bìpɛ̀s gwɔbisonā, ndi ì nhām ɓe ɓes; dì hendlàk, ndi dì lɛhɛl ɓe ŋɛm; 9 ɓa teŋgàgà ɓěs, ndi dì kenhana ɓee; ɓa ɓɛhɛ̂k ɓès hisī, ndi dì ciba ɓee. 10 Nyùù yes ì ɓèèga nyɛ̌mb i Ŋwɛ̀t wes Yesù ŋgèdà yɔ̀sonā, lɛ ndi i yina lɛ̄ Yesù nyɛn à yè nìŋ i kède nyùù yês. 11 Inyǔlɛ̄ ɓès ɓa dì yè i nɔ̀m, dì sèma kɔ̄ŋ ni kɔ̄ŋ i mɔ̀ɔ̀ ma nyɛmb inyùu Yēsù, lɛ ndi nìŋ Yesù kì i yina ī kède mìnsòn ŋwes mi mī ŋ́wɔ̄. 12 Halā nyɛ̄n nyɛ̌mb ì ŋēba ŋguùy yèè i kède yês, ndi nìŋ i kède na᷆n. 13 Ndi lakìi dì gwèe ǹlèlèm mbuu hemlɛ̀, kìkìì i ye ǹtǐlɓàgà lɛ, mɛ̀ bihēmlɛ̀, jɔn mɛ̀ bipɔ̄t; g wɛ̀ɛ yàk ɓès kî dì nhēmlɛ̀, jɔn dì mpɔ̄t; 14 inyǔlɛ̄ dì ńyī lɛ, nu à tùgul Ŋwɛ̀t lɛ Yesù, à gatùgul yâk ɓès ni Yēsù, nì tee kì ɓès lôŋ
yada ni ɓèè i mbɔ̀m yeè. 15 Inyǔlɛ̄ màm mɔmasonā ma ye yàà inyùu na᷆n, lɛ ndi ŋgàndàk ɓòt i ɓulūs kàrîs ìni, ndi yàk yɔ̀ i ɓulūs màyègà inyùu lìpem li Nyambɛ̂.16 Jɔn dì ŋ́wāa ɓēe. Ndi tɔ̀ i ɓā yàà lɛ mùt wěs bìtee bi mis à mɓɔ̀l, ki mùt wěs kède à ntèmb yɔndɔ hi kɛl nì kɛl.17 Inyǔlɛ̄ njiihà yěs, ì ì nhɔ̀y, ì nnɔ̀m ndêk ŋgeŋ, yɔ̌n ì mɓɔ̀ŋ ɓes lɛ di kos ɓàŋga lìpem, ì ì ńyààmba yaga ɓɔgā
ni ɓɔ̀ga, 18 inyǔlɛ̄ dì mɓèŋgɛ ɓe mâm ma nnɛ̄nɛɛ̀, ndik màm ma nnɛ̄nɛ ɓēe; inyǔlɛ̄ màm ma nnɛ̄nɛɛ̀, ma ntāgɓɛ̀, ndi màm ma nnɛ̄nɛ ɓēe mɔn ma ye ɓɔ̀ga.
	

2 Kɔ̀rintò
5

1 Inyǔlɛ̄ ɓěs dì ńyī lɛ, iɓālɛ̄ ndap yeēs hana hisī, ì ì yè lap, ì ŋ̀kuubà, wɛ̀ɛ dì gwèe ŋ̀ɔŋɔ̂k ndap Nyāmbɛ à ǹti ɓes, ì ì ŋ̀oŋa ɓe ni mɔ̀ɔ, yɔ̌n ì yè ɓɔ̀ga nyɔɔ̄ ŋgìi. 2 Inyǔlɛ̄ dì ŋùmndɛnɛ yaga munu lāp ini, dì ɓâk kì ŋgòŋ i ɛ̀ŋgɛ̀p ndap yes ì nlòl i ŋgìi; 3 Ɓalɛ dì ɓak ɓaɛ̀ŋgɓaga, wɛ̀ɛ dì galèbna ɓe nsɔ. 4 Inyǔlɛ̄ ɓès ɓa dì yènɛ̀ munu lāp ini, dì ŋùmndɛ̀, lakìi dì ɓèèga mbɛ̀gɛ̀ɛ̀ ì ŋèt; hà lana ɓe lɛ dì 
nsòmbol ɛ̂ŋglà, ndigi lɛ̄ di eŋgā, lɛ ndi nìŋ i mil nyùu ì ŋ́wɔ̄ cwat. 5 Ndi nu à biɓɔ̀ŋ lɛ i ɓa hālā īnyùù yes à yè Nyambɛ̂, à ti kì ɓès Mbuu kìkìi ɓān.6 Jɔn dì gwèènɛ màkend ŋgedà yɔ̀sonā, dì ńyī ki lɛ̄, i yèn dì ńyèn i mbāy lɛ kède nyùu, wɛ̀ɛ dì yè nɔnɔk ni Ŋwɛ̌t, 7 inyǔlɛ̄ dì nhyūmul i hēmlɛ̀, hà i tɛ̄hɛ nì mìs ɓee. 8 Dì gwèe màkend, i nlēmel ki ɓès ŋgandàk lɛ di nyɔdi mūnu nyùu, di yen mbāy yak Ŋwɛ̌t. 9 Jɔ ni jɔn dì mpègɓà kì, lɛ di lemel nyɛ̄, tɔ̀ dì yè i mbāy yak Ŋwɛ̌t, tɔ̀ dì yè nɔnɔk ni nyɛ̄. 10 Inyǔlɛ̄ i nsòmbla yaga lɛ ɓèhɓɔɓasonā di yɛli bīsū
bi yeēnɛ mbagī Krǐstò, h lɛ ndi hī muùt a kos lɔ̄ŋgɛɛ̀ tɔ̀ɓeba kǐŋgèdà màm à ɓe ɓɔ̂ŋ i kède nyùu. Ǹsɔn saŋglà 11 Inyùu hālà, lakìi dì ńyī kɔɔ̄n Ŋwɛt wɔ̀ŋi, wɛ̀ɛ dì ŋòt ɓôt, ndi Nyambɛ nyɛ̄n à ńyī ɓes ɓàŋga lìyîk; mɛ̀ gwèe kì ɓɔdŋɛm lɛ yàk ɓèe nì ńyī ɓes halā ī kède kīŋŋɛm naàn.12 I ta ɓē wɛ̌ŋgɔ̀ŋlɛ dì ŋkòndɛ aŋal ɓehɓɔmɛ̀dɛ nyɔɔ̄ ɓěnī, ndi dì nnēhnɛ ɓee njɛ̀l lɛ ni yadɓɛnɛ īnyùù yês, lɛ ndi ni ɓana jàm i tìmbhɛ̀ ɓòt ɓa ńyādɓɛnɛ inyùu màm ma bitēe bi mis, ndi hà inyùu màm ma ŋɛm ɓee. 13 Inyǔlɛ̄ tɔ̀ i ɓā yàà lɛ mìŋɔ mi ɓe yôm ɓěs, wɛ̀ɛ̀ i ɓeè yàà halā īnyùu Nyāmbɛɛ̀; tɔ̀ dì nhōlos miŋɛm, wɛ̀ɛ hālā à yè ndigi īnyùu na᷆n. 14 Inyǔlɛ̄ gweha Krīīstò i ntīndɛ ɓes, lakìi dì m̀melēs lana lɛ, iɓālɛ̄ mùt wàda à wɔ mīŋɔ̄ mi ɓoòt ɓɔɓasonā, wɛ̀ɛ ɓɔ̄ɓasonā yaā ɓɔn ɓa wɔ̄; 15 à wɔ kì inyùu ɓɔ̄ɓasonā lɛ ndi ɓā ɓā yiī nɔ̀m, ɓa nìŋ ha ɓaŋ īnyùù yap ɓɔmɛ̀dɛ, ndik īnyùu nū à wɔ, à tugɛ̄ ki īnyùù yâp. 16 Wɛ̀ɛ ìɓòdòl hanânɔ ɓěs dì ńyī ha ɓe muùt nyɛkǐnyɛ̄ kǐŋgèdà mìnsòn. Ndi tɔ̀ i ɓā yàà lɛ dì ɓe yi Krǐstò kǐŋgèdà mìnsòn, ki wɛ̀ɛ hà halā ɓē nyɛn dì ńyī nyɛ hanaànɔ. 17 Jɔn tɔ̀njɛɛ à yè i Krǐstò, wɛ̀ɛ à yè hègel yɔndɔ. Màm ma kwâŋ ma mmal tagɓɛ̀; nùnakì, ma ńyilā yɔndɔ yɔndɔ. 18 Ndi màm mɔmasonā ma nlòl yak Nyāmbɛɛ̀, nu à saŋgal ɓès ni nyɛ̄mɛ̀dɛ i Krǐstò Yesù, à ti ki ɓès nsɔn saŋglà. 19 Halā à yè lɛ, Nyambɛ à ɓa ī Krǐstò, à saŋglàk ŋ̀kɔ̀ŋ hisi nì nyɛmɛ̀dɛ, à eŋel ha ɓe ɓôt màhòhà map, à ti ki ɓès lipodol li saŋglà î. 20 Inyùu hālà dì yè ɓàkɛ̀ŋwìn inyùu Krǐstò, wɛ̌ŋgɔ̀ŋlɛ Nyambɛ à mɓēhnɛ ɓoòt manyɔ̀ mes, dì ńyɛ̀mhɛnɛ ɓee inyùu Krǐstò lɛ, ni ɓa ǹsaŋglàgà nì Nyambɛ̂. 21 Nu à ɓa yi ɓē ɓeba, nyɛn Nyāmbɛ à yìlha ɓēba inyùù yês, lɛ ndi di yilā tɛ̄lɛɛ̀bsep Nyambɛ īnyùù yeè.


2 Kɔ̀rintò
6

1 Ndi lakìi dì ŋgwɛ̀l nsɔn lòŋ yada ni Nyāmbɛɛ̀, wɛ̀ɛ dì nsɔ̄ɔhɛ ki ɓèè lɛ nì lɛɛgɛ ɓaŋ kàrîs Nyambɛ kìkìi yàŋgà jâm. 2 Inyǔlɛ̄ à ŋkàl lɛ, Mɛ̀ nnōgol wɛ ŋgèdà mɛ̀ ŋēbna wɛ lɔ̄ŋgɛ ŋɛ̄m; mɛ̀ nhōla wɛ kɛ̄l tɔ̄hiì. i Nùnakì, hanânɔ nyɛn à yè ŋgèdà à ŋēba lɔŋgɛ ŋɛ̄m; nùnakì, hanânɔ nyɛn à yè kɛl tɔ̄hiì. 3 Dì mɓɔ̀ŋ ɓe jâm jɔkǐjɔ̄ i kwèhà mùt, lɛ ndi ɓa ōm ɓaāŋ ǹsɔn wes ǹsɔ̀hi. 4 Ndi dì ŋēba ɓehɓɔmɛ̀dɛ mànjɛ̀l mɔmasonā kìkìi mìnlìmil mi Nyambɛ̂, i kède ŋgàndàk honɓà, i njīihà, i ndèèŋgà, i bìkùù, i ndòm, i màmɔ̀k, 5 i lìsànda, i ndùmbɓà ǹsɔn, i la᷆l pèè, i wɔ̄ njàl; 6 i hōdnyuu, i yī yɔsonā, i wɔ̄ŋgut, i lìyomba, i Mbūu M̀pubi, i gwēha ī gweē ɓē bihèŋɓà, 7 i lìpodol li maliga, i lìpemba li Nyambɛ̂, nì bìjòl bi tɛlɛ̂bsep i wɔ̀ɔ̀ waalōm nì wɔ̀ɔ̀ waaē, 8 tɔ̀ dì ŋkòs lipem, tɔ̀ ɓa ŋ́wēha ɓes nyùu, tɔ̀ ɓa ŋòbos ɓes mòy, tɔ̀ ɓa ŋāŋal yaā ɓes. 9 Wɛ̌ŋgɔ̀ŋlɛ dì yè ɓàyùmùs ɓòt, ndòmlɛ dì mpɔ̄t maliga; wɛ̌ŋgɔ̀ŋlɛ dì ńyība ɓēe, ndòmlɛ ɓòt ɓa ńyī ɓes ɓàŋga lìyîk; wɛ̌ŋgɔ̀ŋlɛ dì nìŋi nì nyɛ̀mb, ndi nùnakì dì yè i nɔ̀m; wɛ̌ŋgɔ̀ŋlɛ dì ŋ̀kos nogoòs, ndi ɓa nnɔ̄l ɓe ɓes; 10 wɛ̌ŋgɔ̀ŋlɛ dì ŋūnuùp, ndòmlɛ dì ŋkɔ̀n yaā masee kɔ̄ŋ nì kɔŋ; wɛ̌ŋgɔ̀ŋlɛ dì yè dìyɛyɛ̀bà, ndòmlɛ dì ŋgwèŋɓaha ŋgandàk ɓòt; wɛ̌ŋgɔ̀ŋlɛ dì gwèe ɓē jaàm jɔkǐjɔ̄, ndi tɔ̀ la yàa dì yògnɛ màm mɔmasonā.11 À ɓôt ɓa Kɔrīntò, mànyɔ̀ mes ma mpɔ̄t yaga mpaha, mìŋɛm ŋwes kî mi ye mìnhandlàk. 12 Mìŋɛm ŋwes mi nehi īnyùu na᷆n, ndi mìŋɛm minân ŋwɔn mi ye ɓàhamɓaga inyùù yês. 13 Mɛ̀ mpōdos yaā ɓee kìkìi ɓɔ̀n lɛ ni handal mìŋɛm i tìmbhɛ̀nɛ̀ ɓès halà.14 Nì pòdna ɓaŋ nì ɓòt ɓa ntɔ̄p ɓe hemlɛ̀. Inyǔlɛ̄ kinjɛ̄ ŋgàbà tɛlɛ̂bsep i gweē nì lìyànmben? Tɔ̀lɛ kinjɛ̄ àdnà màpubi ma gweē nì jǐbɛ̀? 15 Ɓàa Krǐstò ɓɔnà Belìàl * ɓa edi lìɓam jada? Tɔ̀lɛ kinjɛ̄ ŋgàbà hemlɛ̀ mùt à gwèe nì mùt à ntɔ̄p ɓe hemlɛ̀? 16 Kinjɛ̄ màlombla tēmpɛ̀l Nyambɛ ì gwèe nì bìsat? Inyǔlɛ̄ ɓès ɓɔn dì yè tempɛ̀l Nyambɛ nū nìŋ, j
kìkìi Nyāmbɛ à pɔt lɛ̄, mɛ̀ gayěn ɓɔ̄nī, mɛ̀ hyomôk i kède yâp, ndi mɛ̀ gaɓā Nyambɛ wàp, ɓɔ kî ɓa gaɓā lɔɔ̀ŋ yɛ̂m. 17 Jɔ ni jɔn Ŋwɛ̌t à ŋkàl lɛ, pama mū bīlòŋ gwap, ni ɓagla nì ɓɔ, nì tihba ɓaŋ yɔ̀m nyɛgā, ndi mɛ̀ galɛ̄ɛgɛ ɓee. 18 Ŋwɛ̀t Ɓayɛ̂mlikɔ̀k à ŋkàl ki lɛ̄, mɛ̀ gaɓā ɓee ìsɔŋ, ɓèè kî nì gaɓā mɛ ɓɔ̀n ɓa ɓôlom nì ɓa ɓodàà.
	

2 Kɔ̀rintò 
7


1 Inyùu hālà, à ɓagwēhaà, lakìi dì gwèe màkàk mana,
Belìàl à yè jǒy ɓòt ɓa ɔ̀ɔ mbuu m̀ɓɛ wada, tɔ̀ Saatàn nyɛmɛ̀dɛ
wɛ̀ɛ̀ di pubus ɓès ɓɔmɛ̀dɛ nì màm mɔmasonā ma ŋkèèhɛ
ɓes minsòn nì mbūu, ndi di yonos pūbhà yes inyùu wɔ̀ŋi Nyambɛ̂.
Màsee ma Paul inyùu hyɛ̀lŋɛm u ntoŋ 2 Nehnana ɓès miŋɛm minân. Dì biɓɔ̀ŋ ɓe mût nyɛkǐnyɛ̄ jàm li tee ɓē sep; dì biòbos ɓe ki tɔ̀ mùt; dì bipùù ɓe mût nyɛkǐnyɛ̄. 3 Mɛ̀ mpɔ̄t ɓe mɛ hālā i kwès ɓèè ŋkaa, lɛ ɓěs nì ɓèe, tɔ̀ nyɛ̀mb, wɛ̀ɛ̀ di wɔ lòŋ, tɔ̀ nìŋ, di niŋ lòŋ. 4 Mɛ̀ gwèe màkend màkɛŋi bisū binaàn; mɛ̀ ńyādap ŋgandàk inyùu na᷆n; mɛ̀ yoni nì hɔ̀gɓɛ̀; mɛ̀ gwèe màsee ma ńyààmba yaga i kède njīihà yěs yɔ̀sonā. 5 Inyǔlɛ̄ i pām dì m̀pam Màkèdonìà, mìnsòn ŋwes mi nlêbgà ɓe tɔ ndèk nɔ̀y yaga, ndik ndùdù manjɛ̀l mɔmasonā: i tān bìsàŋ, i kède kî wɔ̀ŋi. 6 Ndi Nyambɛ nu à yè à nlèdes ɓôt ɓa ŋgɔɔ
mìŋɛm, nyɛn à bilèdes ɓes nì màlɔ̀ ma Titò; 7 ndi hà inyùu màlɔ̀ mee mɔtāma ɓee, ndi yàk inyùu lèdèhŋɛm à bikòs i ɓěnī, à aŋlɛ ki ɓès ŋgòŋ nân inyùù yês, nì ǹlend nân, nì lìgìp nân inyùù yɛ̂m, kàyèlɛ mɛ̀ bikòndɛ ndik kɔ̀n masee.8 Inyǔlɛ̄ tɔ̀ lakìi kààt yɛ̀m * ì bikònha ɓee ndùdù ŋɛ̄m, wɛ̀ɛ mɛ̀ ntām ɓē mɛɛ̀; ndi tɔ̀ ɓalɛ mɛ̀ tamak yaā, inyǔlɛ̄ mɛ̀
ntɛ̄hɛ lɛ ǹlèlèm kaàt u bikònha ɓee ndùdù ndik ndèk ŋgeŋ, 9 hanânɔ ni mɛ̀ ŋkɔ̀n masee, hà inyùu ɓē lɛ mɛ̀
bikònha ɓee ndùdù, ndigi lɛ̄ mɛ̀ bikònha ɓee ndùdù ndi nì hyɛl miŋɛm. Inyǔlɛ̄ ndùdù nàn ŋ̀ɛm ì ɓeè yàa kǐŋgèdà sòmbòl Nyambɛ̂, lɛ ndi nì kida ɓaŋ jàm jɔkǐjɔ̄ inyùu yês.
10 Inyǔlɛ̄ ndùdù ŋ̀ɛm kǐŋgèdà sòmbòl Nyambɛ yɔ̌n ì mɓɔ̀ŋ mût lɛ a hyɛl ŋ̀ɛm, lɛ ndi a kos tɔ̄hiì, ndòŋ hyɛ̀lŋɛm ì mɓɔ̀ŋ ɓe mût lɛ à yîk tam; ndi ndùdù ŋ̀ɛm ì ŋ̀kɔ̀ŋ hisi ì 
nlɔ̀na nyɛ̂mb. 11 Inyǔlɛ̄ nùnakì ŋ̀kùgà jâm unu lɛ lìkònhàgà li ndudù kǐŋgèdà sòmbòl Nyambɛ̂, lɛlaa nì binyàmndà, nì soŋā ki nyùu; lɛlaa ŋ̀ɛm u bihēnd ɓee, nì kɔn ki wɔ̀ŋi; lɛlaa nì bitòŋ ni ɓěs, dì kɔn ki ɓèè ŋgôŋ, nì lɛlaa nōgoòs i bitīnaà! I kède mànjɛ̀l mɔmasonā nì biēba yaga lɛ ɓèèɓɔmɛ̀dɛ nì gwèe ɓē nsɔ̀hi mu hɔ̄p uù.
12 Wɛ̀ɛ tɔ̀ lakìi mɛ̀ bitìlna ɓee, mɛ̀ bitìlna ɓe mɛ ɓèè halā īnyùu mùt à biɓɔ̀ŋ jâm li tee ɓē sep, tɔ̀ inyùu nū à bikòs jâm li tee ɓē sep, ndik īnyǔlɛ̄ nyàmnda nân inyùù yes i nnɛ̄nɛ i kède na᷆n bisū bi Nyambɛɛ̀. 13 Jɔn dì bikùhul ledèhŋɛm; ndi i kède lèdèhŋɛm yes ini dì nlòòha kɔn masee inyùu màsee ma Titò, inyǔlɛ̄ mbuu u biyɛ̀gɓɛ nyɛ inyùu na᷆n ɓèè ɓɔɓasonā. 14 Inyǔlɛ̄ iɓālɛ̄ mɛ̀ biyādap bisū
gwee inyùu na᷆n, wɛ̀ɛ mɛ̀ bikòs ɓe mɛ wɔ̄nyuu; ndi kìkìi dì bipōdos ɓee màm mɔmasonā ni màliga, halā kì nyɛn yāt yes bisū bi Titò i biyìla maliga. 15 Ndi gweha ŋɛ̄m wee i ŋkòndɛ yaba inyùu na᷆n, inyǔlɛ̄ à mɓìgda manoglà manân ɓèè ɓɔɓasonā, lɛlaa nì bilɛ̄ɛgɛ nyɛ nì wɔ̀ŋi nì sɛ̀hlà.16 Mɛ̀ ŋkɔ̀n yaga masee inyǔlɛ̄ inyùu na᷆n nyɛn mɛ̀ gwèènɛ màkend manjɛ̀l mɔmasonā.


2 Kɔ̀rintò	
8


1 Ndi, à lôgtatà, dì ńyīs ɓee inyùu kàrîs Nyambɛ ì bitīna mintōŋ mi Makèdonìà, 2 lɛ tɔ̀ lakìì ɓa bikòs njiihà i kède ŋgàndàk mànɔ̀ɔ̀dànà, màsee map ma biyààmbà, nì lɛ tɔ̀
lakìì ɓa ɓe lôhà sàmb, lɔŋgɛ yāp ŋɛm i biɓɔ̀ŋ ɓɔ ɓa ti makèblà wɛ̌ŋgɔ̀ŋlɛ ɓa ye mìŋgwàŋ. 3 Inyǔlɛ̄ mɛ̀ mɓògol ɓɔ mbògi lɛ ɓɔmɛ̀dɛ ɓa binɛ̄ɛbɛ ti makèblà kǐŋgèdà ŋgùy yǎp, ŋ̀ŋ̂, ìlɔ̀ɔ̀ ŋgùy yǎp. 4 Ɓa biyɛ̀mhɛ yaga ɓes nì ŋgàndàk màsɔɔhɛ̀ inyùu kàrîs ìni nì àdnà inyùu ǹsɔn u hola
ɓàpubhaga, m 5 ndi hà kìkìi ɓěs dì ɓe hɔŋɔ̂l ni ɓe nyɛn ɓa bitī, ndi ɓa biɓòk ndugi ti ɓɔmɛ̀dɛ yak Ŋwɛ̌t, mbūs nì ɓěs, inyùu sòmbòl Nyambɛ̂; 6 kàyèlɛ dì biɓēhɛ Titò lɛ, kìkìi à biɓòk ɓodòl, wɛ̀ɛ̀ a yonos kì kàrîs ìni inyùu na᷆n. 7 Ndi halā kìi nì ǹyaba i kède màm mɔmasonā, i hēmlɛ̀, nì biāŋlɛnɛ, nì yi, nì nyàmndà wɔnsonā, nì i gwēha nì ŋgwēs ɓes, wɛ̀ɛ yābnana yāga ni kàrîs ìni.
8 Mɛ̀ mpɔ̄t ɓe mɛ hālà wɛ̌ŋgɔ̀ŋlɛ mɛ̀ ntēe mben, ndigi lɛ̄ mɛ waān kì màliga ma gweha mīŋɛ̄m minaàn inyùu nyàmndà u ɓôt ɓàpɛ. 9 Inyǔlɛ̄ nì ńyī kar�᷆s Ŋwɛ̀t wes Yesù Krǐstò lɛ, tɔ̀ lakìi à ɓa ŋ̀gwàŋ, à těmb lìyɛp inyùu na᷆n, lɛ ndi inyùu lìyɛp jee ɓèè ni ŋgwaŋāp. 10 Ndi mɛ̀ ntī yaā mahɔŋɔɔ̀l mɛ̂m mu jàm lî, inyǔlɛ̄ jàm lini li mɓāhlɛ ɓee, lakìi ɓèè ɓɔn nì biɓòk ɓapɛ bisū ŋwìì u bitāgɓɛ̀, hà inyùu lìɓɔ̀ŋɔ̀k jɔtāma ɓee, ndi yàk inyùu sòmbòl ɓɔ̀ŋ. 11 Ndi hanânɔ ni, yonhana yàk lìɓɔ̀ŋɔ̀k, lɛ ndi kìkìi nì ɓeè nì nyegi ī tī, halā kì nyɛn nì ǹlama nyagap i yōnoòs kǐŋgèdà ŋgùy nàn. 12 Inyǔlɛ̄ iɓālɛ̄ mùt à ǹnyegi yāga, wɛ̀ɛ ŋgòŋ yeē ì galēmel Nyambɛɛ̀, iɓālɛ̄ à ntī kǐŋgèdà màm à gwèe, hàndugi ma à gwèe ɓēe. 13 Ndi mɛ̀ mpɔ̄t ɓe mɛ lɛ̄ mìŋɛm mi yɛgɓɛ ɓòt ɓàhɔgi, ndi ɓèe nì nɔgɔ̂k njiihà, ndigi lɛ̄ ni ɓa kàyàda. 14 Halā à yè lɛ, ŋgàndàk ŋgàndàk màm nì gwèe ŋgèdà ìni hanânɔ i yilna ɓɔ̄ màhola ī kède sàmb wap, lɛ ndi iɓālɛ̄ yàk ɓɔ ɓa ńyik ɓana ŋgàndàk ŋgàndàk i ŋgèdà ɓèe nì nsàmb, wɛ̀ɛ ŋgàndàk yǎp ì gaɓā mahola mānaàn, ndi ni ɓa kàyàda. 15 Kìkìì i ye ǹtǐlɓàgà lɛ, mùt à mǎl kɔ̀t ŋgandàk, yɔ̀m i mɓugūl ɓe nyɛ; yàk nì nu à kɔ̌t ndèk, yɔ̀m i hēŋel ɓē nyɛ.
16 Ndi màyègà ma ɓa nì Nyambɛ̂, nu à bitī ŋɛm Titò lɛ u ɓana ǹlèlèm nyâmndà inyùu na᷆n. 17 Inyǔlɛ̄ à binōgol yaga maɓehna mes, ndi lakìi nyàmnda wee u ńyabâ, wɛ̀ɛ à ntɛ̄lɛp malɔ̀ i ɓěnī nì sòmbòl yee nyɛmɛ̀dɛ. 18 Ndi dì biɔ̄m ki mǎntàta wès lôŋ yada ni nyɛ̄, nu lìpem jee li ŋkɛ̀ ŋgân inyùu Mìŋaŋ Mìnlam i kède mìntoŋ ŋwɔminsonā. 19 Hà halā nyɛ̄tāma ɓee, ndi mìntoŋ mi bitɛ̄p nyɛ lɛ a hyomok nì ɓès i kède ǹsɔn kari᷆s unu dì ntēedà, lɛ u ti Ŋwɛ̀t lipem, nì lɛ ŋgòŋ yes mu kède i yiba. 20 Inyǔlɛ̄ dì ńyɔ̀ŋ yihɛ, i tiga lɛ̄ ɓa om ɓes ǹsɔ̀hi i kède ǹsɔn wes u tēedà ŋgàndàk màkèblà ìni; 21 inyǔlɛ̄ dì ŋkòòba lɛ màm mɔmasonā ma tɛlɛp lɔ̄ŋgɛɛ̀, hà bisū bi Ŋwɛt nyɛtāma ɓee, ndi yàk bisū bi ɓoòt kì. 22 Ndi dì ŋ̀ɔm ki mǎntàta wès nûmpɛ lòŋ yada ni ɓɔ̄, nu dì bilèba ŋgandàk ŋgelè lɛ à nnyàmnda i kède ŋgàndàk màm, ndi hanânɔ nyàmndà wee u ńyaba yāga, lakìi à gwèe mbìdɛ̀ kɛŋi inyùu na᷆n. 23 Iɓālɛ̄ mùt à mɓàt inyùu Tītò, à yè sɔlôŋ wɛ̀m, nì ŋ̀gwɛ̀lǹsɔn lòŋ yada ni mɛ̀ inyùu na᷆n; tɔ̀ inyùu lògtatā yēs, ɓa ye ɓòt ɓa ŋoma ni mìntoŋ, ɓa ye lìpem li Kristò. 24 Jɔn ēbnana nī ɓɔ mbògi gwēha na᷆n bisū bi mintoŋ, nì ì bìyat gwes inyùu na᷆n.

2 Kɔ̀rintò
9

1 Ndi inyùu hōla ɓàpubhaga, i nsòmbla ɓe ni mɛ̀ lɛ mɛ tilna kì ɓèe, 2 inyǔlɛ̄ mɛ̀ ńyī ɓaŋgā na᷆n ŋgòŋ. Yɔ̌n mɛ̀ ńyādɓɛnɛ inyùu na᷆n bisū bi ɓoòt ɓa Makèdonìà lɛ, ìɓòdòl ŋwìi mbɔ̄k Àkayà ɓa ɓeè yaga ŋkǒbàgà lɛ ɓa ntī; ndi ŋgǒŋ na᷆n ì bisùgdɛ ŋgandàk yǎp. 3 Ndi mɛ̀ ŋɔ̄m ini lògtatà, lɛ yadɓɛnɛ yes i kède na᷆n i tiga yilā yaŋgà munu jàm lini; lɛ ni ɓa ɓàkòòbaga kìkìi mɛ̀ bikàl, 4 i tiga lɛ ɓěs [dì ŋkàl
ɓe lɛ ɓèe] di kos wɔnyuu i kède kāndaàlnyuu yes ini, iɓālɛ̄ ɓòt ɓa Makèdonìà ɓàhɔgi ɓa nlohā ni mɛ̀, ndi ɓa kɔba ɓee ŋgì kòòbà. 5 Jɔn mɛ̀ bihɔ̄ŋɔl lɛ mɛ̀ ǹlama ɓehɛ ini lògtatà lɛ ɓa ɓok ndūgi pam i  ɓěnī, mɛ̀ ŋgì lɔ̀, ɓa mɛhɛ yāga yɔɔ̄ŋ makèblà nì biɓòk ɓon, lɛ ni ɓana mɔ̄ ŋ̀kǒbàgà kìkìi lìkàp, hà hep nì ŋ̀kùs ɓee.
6 Ndi ɓìgdana lɛ̄, mùt à nsāl puā à gaɓùmbul ki pùa; ndi nu à nsāl ŋgandàk à gaɓùmbul ki ŋgàndàk. 7 Ndi hi mût a ti kìkìi à ŋ̀kit ŋɛ̄m wee, hà nì hìun ɓee, tɔ̀ nyeghà nyuu, inyǔlɛ̄ Nyambɛ à ŋgwēs nu à ntī ni ŋ̀ɛm masee. 8 Ndi Nyambɛ à gwèe ŋgùy i ŋgwèŋɓàhà ɓèè i kède kàrîs yɔ̀sonā, kàyèlɛ màm mɔmasonā ma nsòmbla ni ɓèè manjɛ̀l mɔmasonā ma gatīna yaga ɓee ŋgèdà yɔ̀sonā, lɛ
ni ɓana ŋgàndàk ŋgàndàk inyùu hī nsɔn ǹlam. 9 Kìkìì i ye ǹtǐlɓàgà lɛ, à biŋwàm, à kebēl ki dìyɛyɛ̀bà; tɛlɛ̂bsep yee i nnɔ̀m mɓa ni m̀ɓa. o 10 Ndi nu à ŋkèbel nsalwɔ̀m mboo, à tinâk kì kɔ̀ga inyùu jɛ̄, p à gakèbel ɓee mbōo nì ɓùlùs kì yɔ̀. À gatùlus ki màtam ma tɛlɛ̂bsep nân, 11 ndi nì gaŋgwàŋap manjɛ̀l mɔmasonā inyùu lìkàp jɔlisonā, li lī
ntī Nyambɛ màyègà inyùù yês. 12 Inyǔlɛ̄ i gwɛ̀l dì ŋgwɛ̀l nsɔn unu i mmèles ɓe nsàmb ɓapubhaga wɔtāma, ndi i ńyààmba inyùu ŋgàndàk màyègà ì gatīna Nyambɛɛ̀.
13 Ŋgèdà ɓa ntɛ̄hɛ bilamà bi nsɔ̄n unu ɓa gaɓēges Nyambɛ īnyùu mànoglà ma pahâl nân i kède Mìŋaŋ Mìnlam mi Kristò, nì inyùu àdnà nân nì ɓɔ, nì ɓapɛ ɓɔɓasonā, inyùu lɔ̄ŋgɛ na᷆n ŋɛm. 14 Nì gakɔ̀n ɓɔ ŋgòŋ i kède màsɔɔhɛ̀ map inyùu na᷆n, inyǔlɛ̄ à ŋ̀eba ɓee sōgɓoòk kàrîs wèe. 15 Màyègà ma ɓa nì Nyambɛ īnyùu lìkèbla jee li mɓūma ŋaŋ.


2 Kɔ̀rintò
10


1 Mɛ̀mɛ̀dɛ, Paul, mɛ̀ nsɔ̄ɔhɛ ɓee inyùu ŋ̀ɛm ŋwɛɛ̄ u Kriīstò, yàk nì lɔŋgɛ yēe, mɛ̀ yaga nû, mɛ̀ yè mɛ̀ ɓa mɛ̀ nhōa mbɔ̌m na᷆n i ŋgèdà mɛ̀ yè i kède na᷆n, ndi mɛ̀ ɓâk los ŋgèdà mɛ̀ yè nɔnɔk. 2 Ndi mɛ̀ nsɔ̄ɔhɛ ŋgandàk lɛ, ŋgèdà mɛ̀ yè i ɓěnī, nì ǹnyegha ɓaŋ mɛ̀ nyùu, lɛ mɛ ɓana màkend i kède mbìdɛ̀ yɛ̀m, kìkìi mɛ̀ nhɔ̄ŋɔl lohop i kɔ̀lɓà ɓòt ɓàhɔgi, ɓa ɓā nhɔ̄ŋɔl inyùù yes wɛ̌ŋgɔ̀ŋlɛ dì nhyōm kǐŋgèdà mìnsòn. 3 Inyǔlɛ̄, tɔ̀ lakìi dì nhyōmna nyuu mìnsòn, gwèt dì njɔ̀ bi ta ɓē kǐŋgèdà mìnsòn, 4 inyǔlɛ̄ bìjòl bi gwet gwes bi ta ɓē bijòl bi ɓa yes minsòn, ndi bi ye ŋgùy mìs ma Nyambɛ ī ɓōk dìkoya di gwêt; 5 ndi dì mɓēmbɛ mahɔŋɔɔ̀l, nì hùmbùlnyuu yɔsonā i ī nhɔ̄ɔ yi Nyambɛ kɔ̄yɔɔ̀p; dì ŋgwɛ̀l ki màhɔŋɔ̂l mɔmasonā miŋkōm lɛ ma nogol Krǐstò, 6 ndi dì nyegi ī nōgoòs ndɔk yɔ̀sonā ŋgèdà mànoglà manân ma mmal yɔɔ̀n.
7 Nùna màm mana ma ye yāga ɓee mbɔ̀m. Iɓālɛ̄ mùt nyɛkǐnyɛ̄ à ńyìmbɛ ni nyɛ̄mɛ̀dɛ lɛ à yè nu Krǐstò, wɛ̀ɛ̀ a kondɛ̄ hɔ̄ŋɔl ni nyɛ̄mɛ̀dɛ lɛ, kìkìi nyɛ̄ à yè nu Krǐstò, halā
kì nyɛn yàk ɓěs dì yè ɓa Kristò. 8 Tɔ̀ iɓālɛ̄ mɛ̀ ǹyaba ni bìyat inyùu ŋgùy, ì Ŋwɛ̌t à bitī ɓes inyùu hōloòs ɓèe, hà inyùu ɓē lɛ dì biòbos ɓee, wɛ̀ɛ mɛ̀ gawɔ̄ ɓe mɛ nyùu; 9 lɛ mɛ̀ nɛnɛ ɓaŋ wɛ̌ŋgɔ̀ŋlɛ mɛ̀ ŋkònha ɓee wɔ̀ŋi ni bìkààt gwɛ̂m. 10 Inyǔlɛ̄ ɓa ŋkàl lɛ, Bìkààt gwee bi nnyɔ̄na ŋɛ̄m, bi gweē kì ŋgùy, ndi bitēe bi mis nyùù yeē ì mɓɔ̀mb, bìpodol gwee kî bi ta ɓē tɔ jàm. 11 Ndòŋ mùt ìni ì nhɔ̄ŋɔl ni lɛ, kìkìi dì yè dì mpɔ̄t munu bikààt ŋgèdà dì yè nɔnɔk, halā kì nyɛn dì gaɓā biɓòŋol gwes ŋgèdà dì yè nyɔ̀ɔ̂.12 Inyǔlɛ̄ dì mɓān ɓe ŋɛm i āŋ tɔ̀ kèdà ɓès ɓɔmɛ̀dɛ i kède ɓòt ɓàhɔgi ɓa ŋāŋal ɓɔmɛ̀dɛ; lakìì ɓa nhɛ̀gna mintɛl ɓɔ nì ɓɔ, ɓa kêdnàgà kì ɓɔ nì ɓɔ, wɛ̀ɛ̀ ɓa gweē ɓē ɓaŋgā yī.13 Ndi ɓěs dì ńyādaàp ɓe ìlɔ̀ɔ̀ hìhègà, ndik kǐŋgèdà ŋ̀ŋwaa hihègà Nyambɛ à bisìgil ɓes i pām lɛ̄tɛ̀ɛ̀ nì i ɓěnī. 14 Inyǔlɛ̄ ɓès ɓɔmɛ̀dɛ dì ǹlɛlɛ̂k ɓe ŋŋwaa, wɛ̌ŋgɔ̀ŋlɛ u mpām ɓe i ɓěnī, lakìi ɓès ɓɔn dì bipāmna Miŋaŋ Mìnlam mi Kristò i kède na᷆n. 15 Dì ńyādaàp ɓe ìlɔ̀ɔ̀ hìhègà i kède yàŋan ndûmbɓà; ndi dì gwèe ɓɔ̄dŋɛm lɛ kìkìi hēmlɛ̀ nân i nhɔ̄l, wɛ̀ɛ dì gakɛ̄ŋɛp i kède na᷆n, kàyèlɛ dì gayāba ni ŋgùy i gwɛ̀l ǹsɔn kǐŋgèdà ŋ̀ŋwaa wes, 16 lɛ ndi di aŋal Mìŋaŋ Mìnlam bipɛ̀s bi mambɔk bi ye nyɔ̀ɔ mbūs na᷆n, i ɓa ɓe ɓes yādaàp inyùu ǹsɔn mùt m̀pɛ à bikòòba kǐŋgèdà ŋ̀ŋwaa ɓa bisìgil nyɛ. 17 Ndi mùt à ŋkàdɓà a kadɓana īnyùu Ŋwɛ̀t. q 18 Inyǔlɛ̄ mùt à ŋāŋal nyɛmɛ̀dɛ, hà nyɛ ɓe nyɛn à gwèe mbògi lām, ndik nu Ŋwɛ̌t à ŋāŋaàl.


2 Kɔ̀rintò
11

	
1 Yoô’, ɓalɛ nì ɓak lɛ nì honɓana mɛ ndèk bijoŋ. 2 Ŋ̀ŋ̂, nì gahōnɓa yaga mɛɛ̀, inyǔlɛ̄ sòŋ mɛ̀ nsòŋ ɓee i ye sòŋ Nyambɛ̂. Inyǔlɛ̄ mɛ̀ bisàba ɓee i ɓīibà nì ǹlom wadā, lɛ ndi mɛ tee ɓèè i mbɔ̌m Krǐstò kìkìi ŋgɔ̀nd ŋgì yi mûnlom ì ì gwèe ɓē nsɔ̀hi. 3 Ndi mɛ̀ ŋkɔ̀n wɔŋi, i tiga lɛ i ɓa lɛ, kìkìi nyɔ̀ɔ ì lǒk Ēvà nì dìpa cee, halā nyɛ̄n ɓa obōs mahɔŋɔɔ̀l manân, ndi ni ŋŋwas lɔŋgɛŋɛ̄m nì màpubi i pɛ̀s Kristò. 4 Inyǔlɛ̄, iɓālɛ̄ mùt à ǹlɔ ī ɓěnī ndi à aŋal Yesù nûmpɛ, nu ɓěs dì biāŋaàl ɓee, tɔ̀lɛ nì kos ndoòŋ mbuu ìpɛ ì nì bikòs ɓee, tɔ̀lɛ ndòŋ i Miŋaŋ Mìnlam ipɛ i nì bilɛ̄ɛgɛ̀ ɓee, ŋgɔ nì nhōnɓa mùt nu lɔ̄ŋgɛɛ̀. 5 Inyǔlɛ̄ mɛ̀ nhɔ̄ŋɔl lɛ mɛ̀ nsōk ɓe mɛ mbūs i kède jàm jɔkǐjɔ̄ nì ɓa ɓā ŋkàlɓa lɛ ɓa ye ɓàomâ. 6 Ndi tɔ̀ i ɓa yàà lɛ mɛ̀ yè mùt à ǹniglàk ɓe hɔp, wɛ̀ɛ mɛ̀ tà ɓe mɛ hālā īnyùu yī, ndi i kède màm mɔmasonā dì biēba ɓee yī yes manjɛ̀l mɔmasonā.7 Ɓàà halā wɛ̀ɛ mɛ̀ biɓɔ̀ŋ ɓeba i sùhùs mɛ̀ bisùhus mɛmɛ̀dɛ lɛ ɓèè ni yɔgɔ̄p, lakìi mɛ̀ biāŋlɛ ɓee Mìŋaŋ Mìnlam mi Nyambɛ yàŋgà? 8 Mɛ̀ bisà yaga mintoŋ mìmpɛ ŋ̀kùs halā à yè lɛ, ǹsaâ mɛ̀ biyɔ̀ŋ lɛ ndi mɛ gwelēl ɓèè nsɔn. 9 I ŋgèdà mɛ̀ ɓênɛ̀ i kède na᷆n, ndi mɛ̀ cɛɛlàk, mɛ̀ bitùŋus ɓe mɛ mùt nyɛkǐnyɛ̄; inyǔlɛ̄ ŋgèdà lògtatā yēs i bilòl i Màkèdonìà, ɓa bikòndɛ mɛ màm ma ɓe heŋêl mɛ̀. Ndi mɛ̀mɛ̀dɛ mɛ̀ biyɔ̀ŋ yihɛ, lɛ mɛ̀ tùŋus ɓaŋ tɔ̀ mùt nàn wàda, ndi mɛ̀ gayīhɛ ki hālà. 10 Kìkìi màliga ma Kristò ma ye ī kède yɛ̂m, biyāt bini bi gasìga ɓe mɛ njɛ̀l bipɛ̀s bi mbɔk bi Akāyà.11 Inyǔkī? Ɓàà inyǔlɛ̄ mɛ̀ ŋgwēs ɓe mɛ ɓèe? Nyambɛ nyɛ̄n à ńyī. 12 Ndi jàm mɛ̀ mɓɔ̀ŋ, jɔ yaā jɔn mɛ̀ gaɓā mɛ̀ ŋkòndɛ ɓɔ̂ŋ, lɛ ndi mɛ lumbɛ̄ ɓòt ɓa nsòmbol yiŋil mɛ lìkɛhnɛ njɛ̀l, lɛ yàk ɓɔ ɓa lebna kàyàda kìkìi ɓès i kède màm ɓa ńyādɓɛ̀nɛ̀. 13 Inyǔlɛ̄ ɓɔ ni ɓɔn ɓa ye ɓàoma ɓā bihèŋɓà, ɓàgwɛ̀lǹsɔn ɓa mandɔn, ɓa nhèŋɓa yaga lɛ ɓa ye ɓàoma ɓā Kriīstò. 14 Ndi halā à tà ɓe an jâm; inyǔlɛ̄ Saatàn nyɛmɛ̀dɛ à nhèŋɓa lɛ à yè aŋgɛ̀l màpubi. 15 Jɔn hālā à tà ɓe man jàm iɓālɛ̄ mìnlìmil ŋwee kî mì nhèŋɓa lɛ mi ye mìnlìmil mi tɛlɛ̂bsep. Lìsuk jap li gaɓā yaā kǐŋgèdà mìnsɔn ŋwap. 16 Mɛ̀ ntììmba ni kal lɛ, tɔ̀ mùt wàda à hɔŋɔl ɓaŋ lɛ̄ mɛ̀ yè joŋ, ndi iɓālɛ̄ nì ŋgi hɔŋlàk halà, wɛ̀ɛ lɛ̄ɛgana yàà mɛ kìkìi jōŋ, lɛ yàk mɛ̀ mɛ yadap ndèk. 17 Jàm mɛ̀ mpɔ̄t, mɛ̀ mpɔ̄t ɓe mɛ jɔ̄ kǐŋgèdà Ŋwɛ̌t, ndik wɛ̌ŋgɔ̀ŋlɛ nì joŋ ŋɛm, i kède kāndaàlnyuu i biyat ini. 18 Lakìì ŋgàndàk ɓa ńyādap kǐŋgèdà mìnsòn, wɛ̀ɛ yàk mɛ̀ mɛ̀ ńyādaàp ni.
19 Inyǔlɛ̄ nì nhōnɓa bijoŋ bi ɓoòt nì màhàk. Nì yè tɔy ɓayimàm. 20 Inyǔlɛ̄ nì nhōnɓa yaga muùt iɓālɛ̄ à ntìmbis ɓee mìŋkɔ̀l ŋwee, iɓālɛ̄ à mmìlɓa ɓee, iɓālɛ̄ à nlɔ̄p ɓee ǹlɔbɔ̂k, iɓālɛ̄ à nhɔ̄ɔ ɓee kɔ̄yɔɔ̀p tɔ̀lɛ à nlò ɓee mìs ni màɓay. 21 Mɛ̀ mpɔ̄t yàa, ndi halā à ŋ́wēha mɛ nyùu, wɛ̌ŋgɔ̀ŋlɛ dì biɓɔ̀mb. Ndi i kède tɔ̀ kinjɛ̄ jàm mùt wàda à yè lɛ à kâdɓà [mɛ̀ mpɔ̄t yaā kìkìi jōŋ], yàk mɛ̀ kì mɛ̀ yè lɛ mɛ̀ kâdɓà. 22 Ɓàà ɓa ye Lòk Hebɛ̀r? Yàk mɛ̀ kì. Ɓàà ɓa ye Lòk Isrǎɛ̀l? Yàk mɛ̀ kì. Ɓàà ɓa ye lìɓɔ̀dɔ̀k li Abràhâm?Yàk mɛ̀ kì. 23 Ɓàà ɓa ye mìnlìmil mi Kristò? Mɛ̀ mpɔ̄t yàa wɛ̌ŋgɔ̀ŋlɛ mùt mànyànyà mɛ̀ mɛ̀ nlɔ̀ɔ̀ ɓɔ; mɛ̀ mɛ̀ nlɔ̀ɔ̀ yaga ɓɔ, inyǔlɛ̄ mɛ̀ biyāba ni ndùmbɓà ǹsɔn: i mɔ̀k màkwɔ̀nà ŋgàndàk ìlɔ̀ɔ̀ ɓɔ; i ndòm ìlɔ̀ɔ̀ hìhègà; mandùn ma nyɛ̂mb ŋgàndàk ŋgelè. 24 Mɛ̀ bikòs ni Lòk Yudà ŋgèlè itân mòm mana mā miŋkasa, ɓa hubhàk wada. 25 Mɛ̀ biɓība disòò ŋgèlè iaâ, mɛ̀ uma ki ŋgɔ̀k ŋgèlè yàda, u mɛ̀ bikwɔ̀ i tūyɛ ŋgèlè iaâ, mòŋgo mi ma ɓōô; ŋgìm hìlɔ hyada, njǎmùha nì jùù mɛ̀ ɓâk mɛ̀ ɓoyi ŋgɛ̀mbɛ tūyɛɛ̀.
26 Mɛ̀ nlɔ̀ɔ̀ yaga ɓɔ inyùu ŋgàndàk màkè, inyùu màndùn ma bihùndùl bi malep, inyùu màndùn ma ɓôt ɓa ŋgadla, inyùu màndùn ma ndudù inyùu lɔ̀ŋ yɛ̂m, nì màndùn ma ndudù inyùu bìlɔ̀ŋ bìpɛ. Mɛ̀ biɓɔ̀ma mandùn ma ndudù miŋkɔ̀ŋ, ŋɔ̀ŋ, ŋgɛ̀mbɛ tūyɛɛ̀, nì i kède lògtatā ī bihèŋɓà; 27 inyùu ndùmbɓà ǹsɔn, nì yɔga yɔ̄sonā, nì inyùu ŋgàndàk lâlpèè, nì i njàl, nì i nyǔs, nì i sōga jɛ̄ ŋgàndàk ŋgelè, nì 
lìhɛp nì ǹsɔ. 28 Ndi iɓaɓe tōp màndùn ma ndudù màpɛ ma yiī, mɛ̀ pègi hīkìi kɛ̄l nì ndùŋa yɛ̂m inyùu mìntoŋ ŋwɔminsonā. 29 Ǹjɛɛ à mɓɔ̀mb, ndi mɛ̀ ɓɔmb ɓee? Ǹjɛɛ ɓa ŋkwèhà, ndi ŋɛm u lɔŋ ɓe mɛ̂? 30 I ɓā nī lɛ mɛ̀ ǹlama yadâp, wɛ̀ɛ mɛ̀ gayādap ndigi īnyùu màm ma ŋēba ɓɔɔ̀mb yɛ̂m. 31 Nyambɛ̂, Ìsaŋ Ŋwɛ̀t wes Yesù Krǐstò, nu à yè kimàsɔda i ɓɔ̀ga ni ɓɔ̀ga, à yè mɛ̀ mbògi lɛ mɛ̀ ntɛ̄mbɛɛ̀ ɓe mɛ̂. 32 Nyɔ̀ɔ Dàmaskò, ŋgɔmîn nu à ɓeè i sī ànɛ̀ kiŋɛ lɛ̄ Àretà, à bitēe sonda mū ŋkɔ̀ŋ ɓôt ɓa Damāskò, lɛ i sɔm i gwɛɛ̄l mɛ̀; 33 ndi ɓa bisùhlɛnɛ mɛ wǐndà i mbūs lìpend i kède tɔ̀ŋgoo, ndi tɔ̀lɛ mɛ̀ ntɔ̄hla i mɔ̀ɔ̀ mee.


2 Kɔ̀rintò
12


1 Mɛ̀ ǹlama yadâp, tɔ̀ lakìi ndɔ̀ɔ̀bà ì tànɛ̀ ɓe mɛ mù; ndi mɛ̀ nsòmbol pɔt inyùu bìnděē nì màsɔ̀ɔ̀là ma Ŋwɛt. 2 Mɛ̀ ńyī muùt wàda i Krǐstò, jàm kìi ɓɔ̀ lɛ̀n jòm li ŋwii mbòk inâ, lɛ à yòŋa lɛ̄tɛ̀ɛ̀ à pam i ŋgìi ì ǹyonos iaâ, tɔ̀ɔ à ɓanɛ ī kède nyùù yeè, mɛ̀ ńyī ɓē mɛɛ̀; tɔ̀ɔ à ɓanɛ ɓē i kède nyùù yeè, mɛ̀ ńyī ɓē mɛɛ̀; Nyambɛ nyɛ̄n à ńyī. 3 Ndi mɛ̀ ńyī mùt nû [tɔ̀ɔ à ɓanɛ ī kède nyùù yeè, tɔ̀ɔ à ɓanɛ ɓē i kède nyùù yeè, mɛ̀ ńyī ɓē mɛɛ̀, Nyambɛ nyɛ̄n à ńyī,] 4 lɛ à yòŋa lɛ̄tɛ̀ɛ̀ à pam i Pàràdîs, * ndi à nɔk bipodol bi mɓūm muùt bìnàm ŋ̀aŋ, bi mùt à gwèe ɓē ki tɔ̀ kùndɛ̀ i pɔ̄t. 5 Ŋ̀kùgà mût u wɔ̄n mɛ̀ ńyādɓɛ̀nɛ̀, ndi mɛ̀ tà ɓe mɛ lɛ̄ mɛ̀ yadap inyùù yɛ̂m mɛ̀mɛ̀dɛmɛdɛ, ɛglɛ wɛ̀ɛ īnyùu màm ma ŋēba ɓɔɔ̀mb yɛ̂m. 6 Inyǔlɛ̄ tɔ̀ i ɓā yàà lɛ mɛ̀ ɓak lɛ mɛ̀ gwes 4 ɓàŋga ini i nlòl i hɔ̄p ɓôt ɓa Pɛrsìà, lìkɔ̀blɛnɛ jee li ye 
yadâp, ki mɛ̀ tà ɓe mɛ jōŋ muùt, inyǔlɛ̄ yɔ̌m mɛ̀ gapɔ̄t màliga; ndi mɛ̀ ŋŋwàs yàa, i tiga lɛ mùt wàda à hɔŋɔl mâm inyùù yɛ̂m ìlɔ̀ɔ̀ kìkìi à ntɛ̄hɛ mɛ bītēe bi mis, tɔ̀ ìlɔ̀ɔ̀
màm à nnɔ̄k i nyɔ̀ wɛ̂m. 7 Ndi inyùu ɓàsogɓôk ɓa masɔ̀ɔ̀là ɓa bitīna mɛɛ̀, lɛ mɛ̀ tiga humbūl nyuu ŋgandàk, jɔn lɔ̀ɔ̀ i bitīna mɛ lɛ̄ aŋgɛ̀l Saatàn, lɛ ndi i om mɛ̀ bìkut, mɛ̀ tiga humbūl nyuu ŋgandàk. 8 Mɛ̀ bisɔ̄ɔhɛ Ŋwɛt inyùù yeē ŋgèlè iaâ, lɛ ndi i nyɔdi mɛ̀ i nyùu. 9 Ndi à bikàl ndigi mɛ̀
lɛ, Kàrîs yɛ̀m ì ŋkɔ̀la ni wɛ̀, inyǔlɛ̄ lìpemba jɛ̂m li ńyōnol i kède ɓɔ̀mb. Inyǔhālā nyɛ̄n mɛ̀ nhàk ŋgandàk kîyaga lɛ mɛ nya yādɓɛ ndugi inyùu ɓɔ̀mb yɛ̂m, lɛ ndi lìpemba li Kristò li kindɛ̄ mɛ̀. 10 Jɔn mɛ̀ ŋkɔ̀n masee i kède ɓɔ̀mb, tɔ̀ i kède bìɓòmòl, tɔ̀ mandùn ma ndudù, tɔ̀ ndèèŋgà, tɔ̀ bìkùù, inyùu Krǐstò; inyǔlɛ̄ ŋgèdà mɛ̀ mɓɔ̀mb, wɛ̀ɛ hānyɛ̄n mɛ̀ mɓānɛ mpemba. Ndùŋa Paul inyùu ǹtoŋ Kɔrīntò 11 Mɛ̀ m̀mal ni joŋoòp; ɓèè ɓɔn nì binyēgha mɛ nyùu; inyǔlɛ̄ mɛ̌n nì lamga aŋâl, inyǔlɛ̄ mɛ̀ nsōk ɓe mɛ mbūs jàm jɔkǐjɔ̄ nì ɓa ɓā ŋkàlɓa lɛ ɓa ye ɓàomâ, tɔ̀ lakìi mɛ̀ tà ɓe mɛ jàm. 12 Mɛ̀ biēba yaga ɓee mbògi yɔsonā lɛ mɛ̀ yè ŋ̀omâ, mu bīyìmbnɛ mɛ̀ biɓɔ̀ŋ, yàk nì màm ma helha, nì mìmpemba mi mâm, i kède ŋgàndàk honɓà. 13 Kinjɛ̄ i nhēŋel ɓee lɛ mɛ̀ bitɔ̄dlɛnɛ mii mìntoŋ mìmpɛ ìlɔ̀ɔ̀ ɓèe, ɛglɛ wɛ̀ɛ lāna lɛ mɛ̀mɛ̀dɛ mɛ̀ bitùŋus ɓe mɛ ɓèè?Ŋwèhlana nī mɛ jàm li tee ɓē sep lini.14 Hanânɔ à yè ŋgèlè ì ǹyonos iaâ lɛ mɛ̀ yè ŋ̀kǒbàgà i lɔ̀ i ɓěnī; ndi mɛ̀ gatùŋus ɓe ki tɔ̀ mɛ̀ ɓèe, inyǔlɛ̄ mɛ̀ ńyēŋ ɓe mɛ màm manân, ndik ɓèèɓɔmɛ̀dɛ; inyǔlɛ̄ hà ɓɔ̀n ɓe ɓɔn ɓa nlama kohlɛnɛ ɓagwaàl ɓap ŋkùs, ndik ɓàgwâl inyùu ɓɔ̌n. 15 Ndi mɛ̀ gatī ni ŋgandàk màhàk, mɛ sɛm yāga ki mɛ̀mɛ̀dɛ, inyùu mìmbuu minân. I ɓā nī lɛ gweha yɛ᷆m i ńyaba inyùu na᷆n, ɓàa wɛ̀ɛ gwēha na᷆n inyùù yɛ̂m i nlama tigîp? 16 Ndi i ɓa yàà halà; mɛ̀mɛ̀dɛ mɛ̀ bitùŋus ɓe mɛ ɓèe, ndi lakìi nì ŋkàl lɛ mɛ̀ yè màŋgàŋga mɛ̀ bilɔ̄p ɓee ǹlɔbɔ̂k nì màndɔn. 17 Ɓàa mɛ̀ bitɔ̄ɔba inyùu na᷆n nì mùt wàda mu ɓòt mɛ̀ biɔ̄m nyɔɔ̄ ɓěnī? 18 Mɛ̀ bisɔ̄ɔhɛ Titò, mɛ̀ ɔm kì mǎntàta wès wadā ɓɔnà nyɛ. Ɓàà Titò nyɛn à bitɔ̄ɔbana ɓee nyùu? Ɓàa ǹlèlèm mbuu ɓe wɔn u bihyōmna ɓehnà nyɛ? Ɓàa ɓěhnà nyɛ dì binɔ̀ŋ ɓe minlèlèm mi maɓàl? 19 Ɓàa nì nhɔ̄ŋɔl lɛ̄ dì ntìlà wɛ̌ŋgɔ̀ŋlɛ dì nsòŋa ki nyùu? Dì mpōdol mbɔ̌m Nyāmbɛɛ̀ ndik ī Krǐstò. Ndi, à ɓagwēhaà, dì mɓɔ̀ŋ mâm mɔmasonā inyùu hōloòs ɓèe. 20 Inyǔlɛ̄ mɛ̀ ŋkɔ̀n wɔŋi lɛ ŋgèdà mɛ̀ galɔ̀ɔ, mɛ̀
tiga lɛ mɛ̀ kɔba ɓe mɛ ɓèe kìkìi mɛ̀ ŋgwe᷆s, tɔ̀lɛ yàk mɛ̀ mɛ̀ lebna ni ɓèe kìkìi nì ŋgwe᷆s ɓee, lɛ ǹdaŋ u tiga ɓa, nì njòŋ, nì nyay, nì pèènà, nì mìnsɔ̀gâ, nì mìnsɔ̀hi, nì bìtas, nì màsànda; 21 nì lɛ ŋgèdà mɛ̀ ŋkòndɛ lɔ̂, Nyambɛ wɛ̀m à tiga yuyūy mɛ ī kède na᷆n, kàyèlɛ mɛ̀ ɓana njiihà ŋɛ̄m inyùu ŋgàndàk ɓa biɓòk ɓɔŋ ɓeba ndi ɓa hyɛl ɓe ŋɛm inyùu nyɛ̀ga nì ndèŋg nì bìyogdà ɓa biɓɔ̀ŋ.

2 Kɔ̀rintò
13

1 Hanânɔ à yè ŋgèlè ì ǹyonos iaâ mɛ̀ nlɔ̀ i ɓěnī. Hi hɔp u gamèlhana ni mànyɔ̀ ma ɓôt ɓa mbogī iɓaà tɔ̀ ɓaâ. w 2 Mɛ̀ biɓòk kal ɓee, ndi mɛ̀ ŋkòndɛ ki kàl jɔ lisàŋ li ńyonos imaà, wɛ̌ŋgɔ̀ŋlɛ mɛ̀ yè i kède na᷆n, ndi hanânɔ kî, tɔ̀ lakìi mɛ̀ tà ɓe mɛ nyɔ̀ɔ̂, mɛ̀ ntìlna jɔ ɓɛ̀t ɓa biɓòk ɓɔŋ ɓeba, yàk ni ɓa ɓāpɛ ɓɔɓasonā, iɓālɛ̄ mɛ̀ ǹlɔ̂, mɛ̀ gaɓāŋal ɓe mɛ ɓɔ̄, 3 lakìi nì ńyēŋ yiīmbnɛ lɛ tɔ̀ɔ Krǐstò nyɛn à mpɔ̄t i kède yɛ̂m, nu à mɓɔ̀mb ɓe inyùu na᷆n, ndi nu à yè m̀pemba i kède na᷆n. 4 Inyǔlɛ̄ à tòmlana kì i mbāsa inyùu ɓɔ̀mb, ndi à niŋ inyùu lìpemba li Nyambɛ̂. Yàk ɓès kî dì mɓɔ̀mb halā ī kède yeē, ndi dì ganìŋ ni nyɛ̄ inyùu lìpemba li Nyambɛ nyɔ̀ɔ ɓěnī. 5 Ɓèèɓɔmɛ̀dɛ, nɔ̀ɔ̀dana mìŋɛm minân, lɛ tɔ̀ɔ̀ hemlɛ̀ nân i ye ɓàŋga; wàna yāga ɓeeɓɔmɛ̀dɛ. Ɓàa nì ntībil ɓe yi lɛ Yesù Krǐstò à ńyèn i kède na᷆n? Hànduk lɛ nì ɓa ɓe nì kòli. 6 Ndi mɛ̀ mɓɔ̄t ŋɛm lɛ nì gayī lɛ ɓěs dì kòli. 7 Ndi dì nsɔ̄ɔhɛ Nyambɛ lɛ̄ nì ɓɔ̀ŋ ɓaŋ ɓēba; hà inyùu ɓē lɛ ɓès ɓɔn dì nnɛ̄nɛ kìkìi ɓòt ɓa kolī, ndigi lāna lɛ ɓèèɓɔmɛ̀dɛ ni ɓɔŋ
lɔ̄ŋgɛɛ̀, tɔ̀ ɓěs dì m̀ɓa yaā kìkìi ɓòt ɓa kolī ɓēe. 8 Inyǔlɛ̄ dì nlà ɓe ɓɔŋ jaàm i kɔ̀lɓà màliga. 9 Inyǔlɛ̄ dì ŋkɔ̀n masee ŋgèdà ɓěs dì mɓɔ̀mb, ndi ɓèe nì ɓâk mìmpemba. Jàm dì mɓàt i kède màsɔɔhɛ̀ li ye lɛ̄, màm manân ma ɓa ǹyɔnɔ̂k. 10 Inyùuhālā nyɛ̄n mɛ̀ ntìla màm mana ŋgèdà mɛ̀ tà ɓe mɛ nyɔ̀ɔ̂, lɛ ndi ŋgèdà mɛ̀ gaɓā ɓěnī mɛ̀ lohop ɓaŋ kǐŋgèdà ŋgùy Ŋwɛ̌t à bitī mɛ īnyùu hōloòs, ndi hà inyùu òbòs ɓee.
11 À lôgtatà, mɛ̀ nsōk kaāl lɛ, kɔ̀na màsee. Màm manân mɔmasonā ma ɓa ǹyɔnɔ̂k; lèdhana mìŋɛm; nì ɓangà hɔŋɔ̂l yada; yeŋa ǹsàŋ, ndi Nyambɛ nū gwēhaà nì nu ǹsàŋ à gaɓā ni ɓèe. 12 Yègnana ɓèè ni ɓèe ni màsɔhnà màpubhaga. Ɓàpubhaga ɓɔɓasonā ɓa ńyegā ɓee. 13 Kàrîs ì Ŋwɛ̀t wes Yesù Krǐstò i ɓa nì ɓèè ɓɔɓasonā, nì gweha Nyāmbɛɛ̀, nì àdnà Mbuu M̀pubi. Ààmɛ̀n. 

Gàlatìà
1

1 Paul, ŋ̀omâ [ndi hà nì ɓòt ɓee, tɔ̀lɛ mùt nyɛn à tee nyɛ̄, ndik lɛ̄ Yesù Krǐstò nì Nyambɛ Tàtâ, nu à tùgul nyɛ̄ i kède ɓàwɔga], 2 yàk nì lògtatā yɔ̄sonā dì yè lòŋ, dì ntìlna mintoŋ mi Galātìà: 3 Kàrîs ì nlòl ni Nyāmbɛ Tàta wès nì Ŋwɛ̀t wes Yesù Krǐstò i ɓa nì ɓèe, nì ǹsàŋ; Yesù Krǐstò, 4 nu à ti nyɛ̄mɛ̀dɛ inyùu bìɓeba gwes, lɛ ndi a pagāl ɓès ni hyày hìɓɛ hini kǐŋgèdà sòmbòl Nyambɛ̂ nì Tàta wěs.5 Lìpem li ɓa nì nyɛ i ɓɔ̀ga ni ɓɔ̀ga. Ààmɛ̀n.6 Mɛ̀ nhɛ̄l kìi nì ǹhɔɔ pamɓa ni nū à bisèbel ɓee nì kàrîs Krǐstò ndi nì adɓɛ̀gɛ̀ nì ndòŋ Ŋwìn Ǹlam ìpɛ, 7 tɔ̀ lakìi ìpɛ
ì tà ɓee; ndik lɛ̄ ɓòt ɓàhɔgi ɓɔn ɓa yê, ɓa ɓā ńyùmus ɓee, ɓa sômblàk kì hyɛ̀lɛl Ŋwîn Ǹlam u Kr�stò nyà ìpɛ. 8 Ndi tɔ̀ ɓěs, tɔ̀ aŋgɛ̀l ŋgìi yɔ̌n ì ǹlɔ̂, ì lɛgɛ̄l ɓee Ŋwìn Ǹlam m̀pɛ, hàndugi u dì bilɛ̀gɛl ɓee, wɛ̀ɛ̀ a ɓa ǹtǐhɛ̀gɛ̀. 9 Kìkìi dì biɓòk yaga pɔt, halā nyɛ̄n mɛ̀ ŋkòndɛ ki kàl hanânɔ lɛ, Iɓālɛ̄ mùt nyɛkǐnyɛ̄ à ǹlɛgɛ̄l ɓee Ŋwìn Ǹlam m̀pɛ, hàndugi u nì binɔ̄k, wɛ̀ɛ̀ a ɓa ǹtǐhɛ̀gɛ̀. 10 Ɓàà hanânɔ mɛ̀ ńyēŋ i lēmeèl ɓòt, tɔ̀lɛ Nyambɛ̂? Tɔ̀lɛ mɛ̀ nnɔ̀ɔ̀dɛ yɔŋā ɓoòt? Ɓalɛ ɓɔ ndi mɛ̀ gwehek ki lēmel ɓoòt, ki mɛ̀ ɓak mɛ lɛ̄ mɛ̀ ɓa ŋkɔ̀l Kr�stò.
11 Inyǔlɛ̄ mɛ̀ ńyīs ɓee, à lôgtatà, inyùu Ŋwìn Ǹlam mɛ̀ bilɛ̀gɛl ɓee, lɛ u ta ɓē kǐŋgèdà ɓòt ɓa binàm. 12 Inyǔlɛ̄ tɔ̀ mɛ̀ kì mɛ̀ kǒs ɓē mɛ wɔ̄ nì mùt, tɔ̀ niglɛ̀nɛ̀ wɔ yak mùt, ndi Yesù Krǐstò nyɛn à sɔ̀ɔ̀lɛnɛ mɛ̀ wɔ. 13 Inyǔlɛ̄ nì binɔ̄k yaga inyùu ɓā yɛɛ̀m ŋgèdà bìsu i kède hēmlɛ̀ Lôk Yudà, kìi mɛ̀ ɓa têŋgà ǹtoŋ Nyambɛ ìlɔ̀ɔ̀ hìhègà, mɛ̀ òbhàk kì wɔ, y 14 nì kìi mɛ̀ ɓa yembèl ŋgàndàk sɛ̀gà yɛ̀m i kède lɔ̀ŋ
yɛ̂m inyùu hēmlɛ̀ Lôk Yudà, lakìi mɛ̀ ɓa loòhà lìgip i tēedà màeba ma ɓasogol. 15 Ndi ŋgèdà i lēmel Nyāmbɛɛ̀, nu à ɓǎk mɛ̀ ìlɔ̀ yaga liɓùm li inī, à sèbel kì mɛ̀ nì kàrîs yèe, 16 lɛ a sɔlɛnɛ mɛ̀ Màn weē i kède yɛ̂m, lɛ ndi mɛ lɛgɛ̄l Ŋwìn wee Ǹlam i kède bìlɔ̀ŋ bìpɛ, kunda yada mɛ̀ kɛ̀ɛ, mɛ̀ ɓat ɓe muùt bìnàm kùndɛ̀ 17 mɛ̀ ɓɛt ɓē mɛ kì tɔ̀ i Yèrusàlɛ̀m yak ɓòt ɓa ɓǒk yìla ɓaomâ, ndi mɛ̀ kɛ̀ɛ ndīgi Àràbià; mɛ̀ kondɛ̄ ki tèmb i Dàmaskò. 18 Ha nī nyɛ̄n mbūs ŋwìì miaâ mɛ̀ ɓɛt Yèrusàlɛ̀m lɛ mɛ yi Kēfà, * mɛ̀ yen ki nyɛ̄nī jòm li dilɔ mbòk itân. 19 Ndi mɛ̀ tɛhɛ ɓē mɛ nu᷆mpɛ i kède ɓàomâ, ndik Yàkobò, mànyaŋ
Ŋwɛ̌t. 20 Nùnakì, màm mɛ̀ ntìlna ɓee hana, bisū bi Nyambɛɛ̀ mɛ̀ ntɛ̄mbɛɛ̀ ɓe mɛ̂. 21 Ha nī nyɛn mɛ̀ kɛ̀ɛ lɛ̄tɛ̀ɛ̀ nì bipɛ̀s bi mbɔk bi Sirìà nì bi Kilīkìà. 22 Ndi mìntoŋ mi Yudēà i Krǐstò, mi ɓā ŋgì yi mɛ sū, 23 ndi mi ɓe nɔk yàà nnɔgɔ̂k lɛ, Mùt à ɓe ɓôk tèèŋga ɓes, à ŋāŋal nlèlèm hemlɛ̀ hanânɔ u à ɓe ɓôk òbòs. 24 Nì ɓɔ ɓa ti Nyambɛ lìpem inyùù yɛ̂m.

	
Gàlatìà	
2

	
1 Ha nī nyɛn jòm li ŋwii mbòk ina lī tāgɓɛ ɓǎŋ, mɛ̀ kondɛ̄ ki ɓɛ̄t i Yèrusàlɛ̀m, a ɓěs Bàrnabà, mɛ̀ kɛ̀na kì yàk Titò.
2 Ndi mɛ̀ ɓɛt nyɔ̀ɔ kǐŋgèdà màsɔ̀ɔ̀là, mɛ̀ eba ki ɓɔ̄ Ŋwìn Ǹlam mɛ̀ nlɛ̀gɛl i kède bìlɔ̀ŋ bìpɛ, ndi tenten ɓàlom ɓap ɓa ɓôt, mɛ̀ tiga lɛ mɛ̀ tûmbɓà, tɔ̀lɛ mɛ̀ bitùmbɓa yaŋgà.
3 Ndi tɔ̀ Titò yaga, nu à ɓa lòŋnì mɛ̀, tɔ̀ lakìi à yè mǎn Grǐkìà, ɓa nyēgha ɓē nyɛ nyùù lɛ a kwɛba. 4 Ndi lògtatā ī bihèŋɓà i yòŋa ntōŋ kìkìi mìnsɔ̀lɓɛ̀ mi ɓôt, lakìì ɓa jǒp mū ī hīŋ ɓès inyùu kùndɛ̀ dì gwèe ī Krǐstò Yesù, lɛ ndi ɓa timbīs yāga ɓes mìŋkɔ̀l. 5 Dì mɔ̀dɓɛnɛ ɓē ɓɔ, tɔ̀ ŋgɛŋ yadā
	yaga, i nōgoòl ɓɔ halà, lɛ ndi màliga ma Ŋwîn Ǹlam ma siŋīp sìŋsìŋ i kède na᷆n. 6 Ndi ɓa ɓā ɓā ɓàlom ɓa ɓôt i kède yâp [tɔ̀ ɓa ɓā yàà kinjɛ̄ nyà ɓôt ŋgèdà bìsu, halā à tà ɓe mɛ jàm, inyǔlɛ̄ Nyambɛ à ntɔ̄dlɛnɛ ɓe muùt inyùu lìɓâk jee], mɛ̀ ŋkàl lɛ ɓàlom ɓa ɓôt ɓâ ɓa nōbɛ ɓē mɛ jàm jɔkǐjɔ̄.
7 Ndi ìlɔ̀ɔ̀ kì halà, ɓa tɛ̄hɛ ɓǎŋ lɛ̄ Nyambɛ à ŋwèhel mɛ̀ Ŋwìn Ǹlam inyùu ɓɔ̀ŋgìkwɛ̀ɛ̀bà, kìkìi à ŋwèhel wɔ̄ Petrò inyùu ɓàkwɛ̀ɛ̀baga 8 [inyǔlɛ̄ nu à eba ŋgùy yèè inyùu Pētrò lɛ a ɓa ŋ̀oma īnyùu ɓàkwɛ̀ɛ̀baga, nyɛ ki nyɛ̄n à eba ŋgùy lɛ mɛ ɓa ŋ̀oma īnyùu bìlɔ̀ŋ bìpɛ], 9 ndi Yàkobò nì Kefà nì Yòhanɛ̀s, mèl yaga i kède ǹtoŋ, ɓa yìmbɛ ɓǎŋ kàrîs ì tina mɛ̀, ɓa ti ɓes Bàrnabà wɔ̀ɔ̀ waalōm u aàdnà, lɛ ɓès di kɛnɛ̄k bīlɔ̀ŋ bìpɛ, ndi ɓɔ i kède ɓàkwɛ̀ɛ̀baga; 10 ndi ndigi lɛ̄ dì ɓìgdàgà dìyɛyɛ̀bà. I jàm li yàà jɔn ŋ̀ɛm u ɓā
nyaàmndànà yàk mɛ̀ lɛ mɛ ɓɔ̂ŋ. 11 Ndi ŋgèdà Kefà à pam Àntìokìà, mɛ̀ kedɓa yaga nyɛ mbɔ̀m, inyǔlɛ̄ à umha nyɛ̄mɛ̀dɛ ǹsɔ̀hi. 12 Inyǔlɛ̄ ìlɔ̀lɛ ɓòt ɓàhɔgi ɓa nlòl yak Yàkobò, à ɓa jela nì ɓòt ɓa bilɔ̀ŋ bìpɛ, ndi i lɔ̀ ɓa lɔ̀ɔ, à kahal sɔmɔ̀l, à ɓagla ni ɓɔ̄, inyǔlɛ̄ à ɓa kɔ̂n ɓòt ɓa lǒl hēmlɛ̀ ɓakwɛ̀ɛ̀baga wɔ̀ŋi. 13 Nyɛ, nì i Lòk Yudà ipɛ yɔsonā, ɓa kahal hèŋɓa lôŋ yada, kàyèlɛ ɓa yɔŋā yaàk Bàrnabà i kède bìhèŋɓà gwap. 14 Ndi mɛ̀ tɛhɛ ɓǎŋ lɛ̄ ɓa ŋkahal ɓahal njɛl ìpɛ, ɓa ɓɔŋ ha ɓe maliga ma Ŋwîn Ǹlam, mɛ̀ kal Kefà bisū bi ɓoòt ɓɔɓasonā lɛ, Iɓālɛ̄
wɛ̀, nu ù yè mǎn Lòk Yudà, ù nɔ̀ŋɔ̀k bìlɛm bi bilɔ̀ŋ bìpɛ, ndi hà bi hemlɛ̀ Lôk Yudà ɓee, lɛla ni ù nnyēgha ɓoòt ɓa bilɔ̀ŋ bìpɛ nyuu, lɛ ɓa yɔŋ bìlɛm bi hemlɛ̀ Lôk Yudà?
Lòk Yudà i ntɔ̄hlana inyùu hēmlɛ̀, ǹlèlèm kìkìi bìlɔ̀ŋ bìpɛ
15 Ɓès ɓa dì yè Lòk Yudà ligwēaàk, ndi hà ɓàɓɔ̀ŋɓeba ɓe ɓa ɓā nloōl bilɔ̀ŋ bìpɛ, 16 lakìi dì ńyī lɛ mùt à ŋkèla lɛ à tee sēp, hà inyùu mìnsɔn mi mben ɓee, ndik īnyùu hēmlɛ̀
à nhēmlɛ Kriīstò Yesù, jɔn yàk ɓěs dì bihēmlɛnɛ Kriīstò Yesù lɛ di laā kèla lɛ dì tee sēp inyùu hēmlɛ̀ dì hemlɛ
Krǐstò, b ndi hà inyùu mìnsɔn mi mben ɓee, inyǔlɛ̄ mùt nyɛkǐnyɛ̄ à gakèla ɓe lɛ à tee sēp inyùu mìnsɔn mi mben.
17 Ndi i ɓā nī lɛ ŋgèdà dì ńyēŋ i kèlà lɛ dì tee sēp i Krǐstò, ɓès ɓɔmɛ̀dɛ kî dì yɛli kìkìi ɓàɓɔ̀ŋɓeba, ɓàà halā wɛ̀ɛ
Krǐstò à yè ǹlìmil u ɓeba? Ɓààloŋɛ! 18 Inyǔlɛ̄ i ɓā yāga lɛ
mɛ̀ ŋkòndɛ ɔŋ mâm ma mɛ̀ m̀mal ɓok, wɛ̀ɛ mɛ̀ ŋēba yaā
lɛ mɛ̀mɛ̀dɛ mɛ̀ yè ǹlɛlmbēn. 19 Inyǔlɛ̄ inyùu mbēn mɛ̀ wɔ
pɛ̀s mben, lɛ ndi mɛ n�ŋlak pɛ̀s Nyambɛ̂. Mɛ̀ tòmlana lòŋ
yada ni Krǐstò i mbāsa; 20 hà mɛ̀mɛ̀dɛ ha ɓe mɛ nyɛ̄n mɛ̀
nnìŋ, ndi Krǐstò nyɛn à nnìŋ i kède yɛ̂m. I nìŋ mɛ̀ nnìŋil hanânɔ minsòn, mɛ̀ nnìŋil yɔ inyùu hēmlɛ̀ mɛ̀ nhēmlɛ
Man Nyāmbɛɛ̀, nu à gwes mɛ̀, à sɛm ki nyɛ̄mɛ̀dɛ inyùù yɛ̂m. 21 Mɛ̀ ntùga ɓe mɛ kàrîs Nyambɛ̂. Inyǔlɛ̄ iɓālɛ̄
tɛlɛɛ̀bsep i nlòl inyùu mbēn, wɛ̀ɛ Krǐstò à wɔ yàŋgà.

	
Gàlatìà
3


1 Ee’, à miŋkìŋìì mi ɓôt mi Galātìà, ǹjɛɛ à bijɔ̀ ɓee, lɛ nì nogol ha ɓe maliga, ɓèè yaga ɓɔn Yēsù Krǐstò à bikɔ̄yɓɛnɛ
mbɔ̀m ǹtǒmlàgà i mbāsa? 2 M̀pɔ̀m jâm wada unu wɔn mɛ̀ nsòmbol lɛ ni eba mɛ̀: Ɓàa nì bikòs Mbuu inyùu mìnsɔn mi mben, tɔ̀ inyùu bìaŋlɛnɛ bi hemlɛ̀? 3 Ndòmlɛ nì yè yaga miŋkìŋìì halà? Nì biɓòdol i kède Mbūu, ndi hanânɔ nì nsūghɛnɛ minsòn? 4 Ɓàa nì ɓe sonôl ŋgàndàk màm njɔnɔk halā yàŋgà? Iɓālɛ̄ ì ɓeè tɔy yaŋgà. 5 Jɔn nu à ntī ɓee Mbūu, à ɓɔ̀ŋɔ̀k kì mìmpemba mi mâm i kède na᷆n, ɓàa à mɓòŋol halā īnyùu mìnsɔn mi mben tɔ̀ inyùu bìaŋlɛnɛ bi hemlɛ̀? 6 Kìkìi Àbràhâm à hemlɛ Nyāmbɛɛ̀, ndi hālā à eŋa nyɛ inyùu tɛ̄lɛɛ̀bsep. c 7 Wɛ̀ɛ yìmbnana nī lɛ, ɓa ɓā ye ɓā hemlɛ̀
ɓɔn ɓa ye ɓɔ̀n ɓa Abràhâm. 8 Ndi Lìtìlà, lakìì li tɛ̄hɛ bīsū bi ŋgedà lɛ Nyambɛ à kàl bilɔ̀ŋ bìpɛ lɛ bi tee sēp inyùu hēmlɛ̀, wɛ̀ɛ̀ li ɓǒk lɛ̀gɛl Abràhâm ŋwìn ǹlam lɛ, I kède yɔŋ nyɛn bìlɔ̀ŋ gwɔbisonā bi gasàyɓana. d 9 Halā nī nyɛn ɓa ɓā ye ɓàhemlɛ̀ ɓɔn ɓa nsàyɓana lôŋ yada ni Àbràhâm, mùt hemlɛ̀. 10 Inyǔlɛ̄ ɓɔɓasonā ɓa edi yāga ni mìnsɔn mi mben ɓa ye ī sī ndììhɛ̀; inyǔlɛ̄ i ye ǹtǐlɓàgà lɛ, Tììhɛtììhɛ̀
nì hi mût à ntèŋɓɛ ɓe ni màm mɔmasonā ma bitìlɓa i kède kààt mben lɛ à ɓɔ̀ŋɔ̀k mɔ. e 11 Ndi i ńyīna lɛ mùt nyɛkǐnyɛ̄ à ŋkèla ɓe lɛ à tee sēp mbɔ̌m Nyāmbɛ īnyùu mbēn, inyǔlɛ̄, mùt à tee sēp, inyùu hēmlɛ̀ nyɛn à ganìŋil. 12 Mben ì mpìgil ɓe i hēmlɛ̀, ndi, mùt à ńyōnos matìŋ mee nyɛn à ganìŋil inyùù yâp. 13 Krǐstò à kɔ̀bɔl ɓès i sī ndììhɛ̀
mben ŋgèdà à yìla mùt ndììhɛ̀ inyùù yês, inyǔlɛ̄ i ye ǹtǐlɓàgà lɛ, Tììhɛtììhɛ̀ nì hi mût à pèni ŋgìi kēk; h 14 lɛ
màsɔda ma Abràhâm ma pemel bìlɔ̀ŋ bìpɛ inyùu Yēsù Krǐstò, lɛ di kos lìkàk li Mbuu inyùu hēmlɛ̀.
15 À lôgtatà, mɛ̀ mpɔ̄t kìkìi lɛ̄m ɓoòt. Tɔ̀ màlombla ma ɓā
yàà malombla ma mût, iɓālɛ̄ ɓòt ɓa mmal keēmhɛ mɔ, wɛ̀ɛ mùt nyɛkǐnyɛ̄ à nsàgal ɓe mɔ, tɔ̀ kòndɛ̀ màm màpɛ mukède. 16 Ndi màkàk ma tīna Àbràhâm nì mboo yeē. À ŋkàl ɓe lɛ, Nì mboo yɔŋ, wɛ̌ŋgɔ̀ŋlɛ i ye ŋgàndàk, ndi ndòmlɛ ì yè ndik yàda lɛ: Nì mboo yɔ̂ŋ, i halā à yè Krǐstò. 17 Mɛ̀ ŋkàl ni lɛ, Mben ì ì yik sok lɔ̀ i mbūs mbōgoòl ŋwii inâ nì mòm maâ, j ì nlà ɓe sagāl malombla Nyāmbɛ à kèmhɛ ŋgèdà bìsu i Krǐstò, wɛ̌ŋgɔ̀ŋlɛ mben yɔ̌n ì ntùga likàk. 18 Inyǔlɛ̄ iɓālɛ̄ lìkàdɓum li nlòl inyùu mbēn, wɛ̀ɛ̀ li ta hā ɓe inyùu lìkàk. Ndi Nyambɛ à kèbel Àbràhâm jɔ
inyùu lìkàk. 19 Wɛ̀ɛ mbēn ì yè ni kii? Ì adap yàà ha ŋ̀adɓàk inyùu màlɛl ma mben, lɛtɛ̀ɛ̀ mboo yɔ̀mɛ̀dɛ ì gwèe lìkàk ì lɔ̂; ì teeba nì aŋgɛ̀l i wɔ̀ɔ̀ u ŋàt. 20 Ndi ŋ̀àt nunu à ŋàt ɓe mût wàda; ndi Nyambɛ à yè ndigi wàda.
21 Ɓàà halā wɛ̀ɛ mbēn ì ŋkɔ̀lɓaha makàk ma Nyambɛ̂?
Ɓààloŋɛ! Inyǔlɛ̄ ɓalɛ ɓɔ ndi mbēn ì tina ì ɓa lɛ ì la nīŋīs ɓoòt, ki tɛ̄lɛɛ̀bsep i ɓāk tɔy lɛ i loōl mu mbēn ì. 22 Ndi Lìtìlà li gwɛ̌l màm mɔmasonā mɔ̀k i sī ɓēba, lɛ ndi lìkàk li nlǒl
hēmlɛ̀ Yesù Krǐstò li tina ɓā ɓā nhēmlɛ̀.
23 Ndi mben yɔ̌n ì ɓa tat ɓès hemlɛ̀ ŋgì lɔ̀, lakìi dì ɓa ɓàgwèlga mɔ̀k inyùu hēmlɛ̀ i gayīk sɔɔ̀là. 24 Halā nyɛ̄n mbēn ì yìlna ɓès nteedà lɛtɛ̀ɛ̀ nì yak Krǐstò, ndi di kelā lɛ̄
dì tee sēp inyùu hēmlɛ̀. 25 Ndi lakìi hēmlɛ̀ i mǎl lɔ̀, wɛ̀ɛ dì tà ha ɓe i sī ǹteedà. 26 Inyǔlɛ̄ ɓèè ɓɔɓasonā nì yè ɓɔ̀n ɓa Nyambɛ īnyùu hēmlɛ̀ Krǐstò Yesù. 27 Inyǔlɛ̄ ɓèè ɓɔɓasonā
ɓa nì bisòblana i kède Krǐstò, nì biɛ̀ŋgɛp Kr�stò. 28 Wɛ̀ɛ̀ i ta ɓē lɛ i ɓa lɛ mǎn Lòk Yudà nunu, tɔ̀ mǎn Grǐkìà nuu; tɔ̀lɛ ŋ̀kɔ̀l unu, ŋ̀gwelês ìi; i ta ɓē ki tɔ̀ lɛ i ɓa lɛ mùùnlom nì mùdàa, inyǔlɛ̄ ɓèè ɓɔɓasonā nì yè ndik mùt wàda i Krǐstò Yesù. 29 Ndi iɓālɛ̄ ɓèe nì yè ɓa Kr�stò, wɛ̀ɛ nì yè mboo Àbràhâm, nì ɓàkàdɓum kǐŋgèdà lìkàk.

Gàlatìà
4

1 Wɛ̀ɛ mɛ̀ ŋkàl nì lɛ, i yìì ŋ̀kàdɓum à ŋgi yiī mààŋgɛ, ɓɔnà ŋkɔ̀l ɓa nlɔ̀a ɓe jâm jɔkǐjɔ̄, tɔ̀ lakìi nyɛ̄n à yè ŋwɛ̀t mâm mɔmasonā; 2 ndi à yè ndigi ī sī ɓàtòŋgòl nì ɓɔ̀kindàk lɛtɛ̀ɛ̀
nì ŋgèdà ìsaŋ à biɓòk teenɛ nyɛ. 3 Halā nī nyɛn yàk ɓěs i ŋgèdà dì ɓênɛ̀ ɓɔ̀ɔ̀ŋgɛ, dì ɓeè mìŋkɔ̀l i sī ànɛ̀ biɓuk bi mɓòk i kède màeba ma ŋkɔ̀ŋ hisi; 4 ndi kìi ŋgèdà ì kɔ̀la yāga cɛcɛ̀s, Nyambɛ à ɔm Man weè, à gwee ni mùdàa, à gweenɛ i sī mbēn, 5 lɛ ndi a kɔbɔ̄l ɓòt ɓa ye ī sī mbēn, nì lɛ di yɔŋ tɛ̄l ɓɔn. 6 Ndi lakìi nì yè ɓɔ̌n, wɛ̀ɛ Nyāmbɛ à biɔ̄m Mbuu Man wèè i kède mìŋɛm ŋwes, nyɛn à nlɔ̄nd lɛ, À Abà! Tàtâ! 7 Halā nyɛ̄n ù tà ha ɓe ŋkɔ̀l, ndigi mǎn; ndi i ɓā nī lɛ ù yè mǎn, wɛ̀ɛ ù yè ŋ̀kàdɓum inyùu Nyāmbɛ ni njɛ̌l Krǐstò. Ndùŋa Paul inyùu ɓàhemlɛ̀ 8 Lakìi ɓèèɓɔmɛ̀dɛ nì ɓe yi ɓē Nyambɛ ŋgèdà ì, ndi nì ɓeè yàà miŋkɔ̀l mi ɓa ɓā ta yāga ɓe ɓanyambɛ ǹtìîk, 9 lɛla ni nì ŋkòndɛ hyɛlɓa hanaànɔ i nɔ̀ŋ bìɓuk bi mɓòk i kède màeba ma nlà ɓe tuūs jaàm, ma yɛbɛ̂k kì? Nì nsòmbol ki ɓòdol mɓǒdlàk i ɓā mìŋkɔ̀l ŋwap ŋgèdà nì ńyī Nyambɛɛ̀, ndi lɔŋgɛ lɔ̄ŋgɛɛ̀ i ŋgèdà Nyambɛ nyɛ̄n à ńyī ɓee. 10 Nì ntɔ̄ɔ yaga i tēedà màŋgwà, nì màtel ma soŋ, nì bìkèk nì ŋwìi!
11 Mɛ̀ ŋkɔ̀n wɔŋi inyùu na᷆n, i tiga ɓa lɛ mɛ̀ bitùmbɓa yaŋgà inyùu na᷆n.12 À lôgtatà, mɛ̀ ńyɛ̀mhɛ ɓee lɛ, ni temb kìkìi mɛ̀ yè, inyǔlɛ̄ yàk mɛ̀ mɛ̀ yè kìkìi ɓèe. Nì biɓɔ̀ŋ ɓe mɛ jàm li tee ɓē sep jɔkǐjɔ̄. 13 Ndi nì ńyī lɛ mɛ̀ bilɛ̀glɛnɛ ɓee Ŋwìn Ǹlam ŋgèdà bìsu bìsu inyùu tɔ̀mb minsòn, 14 nì lɛ mìnsòn ŋwɛ̂m mi ɓe nɔɔ̀dɛ̀ ɓèe. Ndi tɔ̀ la yàa nì biyàn ɓe mɛ̂, tɔ̀ pidîp mɛ̀; nì bilɛ̄ɛgɛ mɛ wɛ̌ŋgɔ̀ŋlɛ aŋgɛ̀l Nyambɛ̂, kìkìi Krǐstò Yesù nyɛmɛ̀dɛ. 15 Wɛ̀ɛ ŋgàlà nàn inyùu màsɔda ì yè hɛɛ?
Inyǔlɛ̄ mɛ̀ yè mbògi na᷆n, lɛ nì ɓeè lɛ nì sɔdɔl mis manân, nì ti mɛ mɔ̄, ɓalɛ ɓɔ i ɓeè tɔy lɛ nì la ɓɔ̄ɔ̄ŋ halà. 16 Halā nī nyɛn mɛ̀ ǹtemb muùt à ŋɔ̀ɔ̀ ɓee, lakìi mɛ̀ yèe mɛ̀ mpōdol ɓee màligâ? 17 Tɛ̀gyɛ̀ ɓa ntɛ̀gyɛ ɓee i ta ɓē lam. Ŋgɔ ɓa nsòmbol ndik ādal ɓee i ɓěhnī lɛ ndi ɓèè ɓɔn ni kahal tɛ̀gyɛ ɓɔ. 18 I ye lɔ̄ŋgɛ lɛ̄ ɓòt ɓa tɛ̂gyɛ ɓèe, tɔ̀ ìmbɛɛ ŋgedà yaga, iɓālɛ̄ lɔŋgɛ yɔ̄n ɓa nsòmbòl, ndi hà ndik ŋgèdà mɛ̀ yènɛ̀ i ɓěnī yɔ̀tama ɓee. 19 À ɓɔn ɓɛ̂m ɓàtidigi, mɛ̀ ŋkòndɛ nɔk njôghɛ̀ inyùu na᷆n wɛ̌ŋgɔ̀ŋlɛ ŋ̀kòògà, lɛtɛ̀ɛ̀ Krǐstò à ɓana maòŋg i kède na᷆n. 20 Yɔɔ̂’, ɓalɛ mɛ̀ ɓak lɛ mɛ̀ ɓa nyɔɔ̄ ɓěnī hanaànɔ, lɛ mɛ podos ɓèè ni kīŋ ìpɛ; inyǔlɛ̄ mɛ̀ tèmi yāga inyùu na᷆n.21 Ɓèè ɓa nì nsòmbol ɓa i sī mbēn, kàla lɛ̄ mɛ̀, ɓàa nì ǹnɔgɔ̂k ɓe mben? 22 Inyǔlɛ̄ i ye ǹtǐlɓàgà lɛ, Àbràhâm à ɓa à gwèe ɓɔ̌n ɓòòlom iɓaà: wàda mû, ɓɔnà nlìmil u mudàa; nu kì, ɓɔnà ŋgwelês mudàa. m 23 Ndi mǎn nlìmil u mudàa à gwee kǐŋgèdà mìnsòn, nu ŋ̀gwelês mudàà kî à gweenɛ līkàk. n 24 Ndòŋ mâm ini i mpɔ̄t ndigi mbàŋ, inyǔlɛ̄ ɓana ɓòdàà ɓa ye màlombla imaà; mada ma ye mā Hikòa Sina᷆y, ma ŋgwāl ɓɔn ɓa ye mìŋkɔ̀l, mɔn ma ye Hàgâr.25 Nyàa Hàgâr nunu nyɛ̄n à yè Hìkòa hi Sina᷆y nyɔ̀ɔ Àrabìà, nyɛ ki nyɛ̄n à kòli nì Yèrusàlɛ̀m ì hanânɔ, inyǔlɛ̄ à yè ŋ̀kɔ̀l, nyɛ nì ɓɔ̀n ɓee. 26 Ndi Yèrusàlɛ̀m ì ŋgìi ì yè ŋ̀gwelês, yɔ̌n ì yè inī weès. 27 Inyǔlɛ̄ i ye ǹtǐlɓàgà lɛ,
À kɔ̂m mudàa, wɛ̀ nu ù ŋ̀gwalâk ɓee, kɔ̀nɔk màsee;
À wɛ nū ù ŋ̀kôgàgà ɓee,
kèhi ǹsèŋgè i nyɔ̀;
Inyǔlɛ̄ ɓɔ̀n ɓa ńyòyôk
mudàà ɓa nlɔ̀ɔ̀ ɓa
mudàa à gwèe ǹlom
ŋ̀aŋga. 28 Ndi, à lôgtatà, ɓèe nì yè ɓɔ̀n ɓa likàk, kìkìi Īsàk. 29 Ndi kìkìi nu à gwee kǐŋgèdà mìnsòn à ɓa têŋgà nu à gwee kǐŋgèdà Mbuu ha ŋgèdà ì, p halā kì nyɛn i ye hānaànɔ.30 Ndi Lìtìlà li ŋkàl laa? Lùhul ŋgɔ̀nd ǹlìmil mudàà ɓɔnà man; inyǔlɛ̄ mǎn ŋgɔ̀nd ǹlìmil mudàa à gakòdol ɓe ɓum ɓɔnà man ŋ̀gwelês mudàa. 31 Jɔn, à lôgtatà, ɓěs dì tà ɓe ɓɔn ɓa ŋgɔ̂nd ǹlìmil mudàa, ndik ɓā ŋgweleès mudàa.

	
Gàlatìà
5

1 Krǐstò à yìlha ɓès ŋgwelês lɛ di ɓa kùndɛ̀. Jɔn yèda yāga siìŋsìŋ, nì nɛɛbɛ ɓaŋ lɛ̄ ɓa kondɛ̄ kì ha ɓee dikēŋ di miŋkɔ̀l.2 Nùnakì, mɛ̀ Paul, mɛ̀ ŋkàl ɓee lɛ, iɓālɛ̄ nì ǹnɛɛbɛ lɛ ni kwɛba, wɛ̀ɛ Krǐstò à gaɓāhlɛ ɓe ɓee jàm jɔkǐjɔ̄. 3 Mɛ̀ mɓɔ̀gyɛ hikìi mùt à nnɛ̄ɛbɛ i kwɛ̀ɛ̀bà lɛ à gwèe pīl i yōnoòs mben yɔ̀sonā. 4 Ɓèè ɓa nì nsòmbol kelā lɛ nì tee sēp inyùu mbēn, nì m̀ɓagla ni Krǐstò, nì kanda ni kàrîs.
5 Inyǔlɛ̄ nì ŋgùy Mbuu nyɛn ɓěs dì ntèŋɓɛ ɓɛm ɓɔdŋɛm i tɛlɛɛ̀bsep inyùu hēmlɛ̀. 6 Inyǔlɛ̄ i Krǐstò lìkwɛ̀ɛ̀ li nhōla ɓe jaàm, tɔ̀ ŋgìkwɛ̀ɛ̀bà, ndik hēmlɛ̀ i ī ŋgwɛ̀l nsɔn i kède gwēhaà.
7 Nì ɓe ligìp nì lìkè lɔŋgɛ ŋgàndàk. Ǹjɛɛ à bisèk ɓee lɛ nì tɔp ɓaŋ nōgol maliga? 8 Yɔ̀ŋà ɓa ńyɔŋā ɓee halà i nlòl ɓe yak nū à nsèbel ɓee. 9 Ŋgɔ ndèk sèŋha ì nsèŋes ŋgîm lìɓɔ̀hɔ̀. q 10 Mɛ̀ mɓōdol Ŋwɛt ŋ̀ɛm inyùu na᷆n lɛ nì gaɓāna ɓe hɔŋɔɔ̀l ipɛ, ndi mùt à ńyùmus ɓee, mbàgi nōgoòs ì gahīhbɛ nyɛ, tɔ̀ à ɓa njɛ̄ɛ. 11 Ndi mɛ̀, à lôgtatà, iɓālɛ̄ mɛ̀
ŋgi aŋlàk inyùu lìkwɛ̀ɛ̀, inyǔkī ni ɓa ntèèŋgana ki mɛ̀? Halā wɛ̀ɛ mbòŋɛ̀ mbasa ì ŋ̀kɔhlà? 12 Yɔɔ̂’, i ɓāk lɔŋgɛ nì ɓòt ɓa ńyūbda ɓee lɛ ɓa yilā ŋwak! 13 Inyǔlɛ̄, à lôgtatà, ɓèe nì bisèblana lɛ ni ɓa kùndɛ̀; ndi ndigi lɛ̄ kùndɛ̀ nàn ìni ì ɓa ɓaŋ inyùu nēhnɛ̀ mìnsòn njɛ̀l, ndi gwèèlana ɓèè ni ɓèè inyùu gwēhaà. 14 Inyǔlɛ̄ yɔ̀sonā ì ńyōnol munu mpɔ̀m ɓaŋgā unu lɛ: Ù gagwēs muùt wɔ̌ŋ lìɓok kìkìi wɛ̀mɛ̀dɛ. r 15 Ndi iɓālɛ̄ ɓèè ni ɓèe nì ŋkɔ̀ɔ̀gànà, nì jɛngà kì, wɛ̀ɛ nì yihgɛ̀ lɔŋgɛ lɛ̄ nì tiga lɛ nì lem hyɛs.16 Mɛ̀ ŋkàl ni lɛ: Hyumlana ī ànɛ̀ Mbuu, ndi nì gayōnos ɓe minhɛŋa mi minsòn. 17 Inyǔlɛ̄ mìnsòn mi nhɛ̄ŋ lɛ mi soŋā màm ma Mbuu, yàk Mbuu à nhɛ̄ŋ lɛ a soŋā màm ma minsòn, lakìì ɓɔɓaà ɓa ŋkèdɓana mbɔ̂m, lɛ ndi nì ɓɔ̀ŋ ɓaŋ màm nì ɓak lɛ nì sombōl ɓɔɔ̀ŋ. s 18 Ndi iɓālɛ̄ Mbuu nyɛn à ŋēga ɓee, wɛ̀ɛ nì tà ɓe i sī mbēn. 19 Ŋgɔ mìnsɔn mi minsòn mi ńyībaà, ŋwɔ mīni: ndèŋg, mpùŋgu, nyɛ̀ga, bìyogdà, 20 ɓegês bìsat, gwèlèl màkàŋ, òa, ndaŋ, njòŋ, nyay, pèènà, lìsànda, 21 tamâ, mànɔlâ, lìhyua, bìlòŋ bi mpùŋgu nì ndòŋ mâm ìpɛ halà. Inyùu màm mana mɛ̀ mɓùgus ŋwîn bisū nyɔɔ̄ ɓěnī, kìkìi mɛ̀ biɓòk yaga kal ɓee lɛ, ɓòt ɓa ye ɓā mɓɔ̀ŋ ndôŋ mâm ini ɓa gakòdol ɓe anɛ̀ Nyambɛ̂. 22 Ndi lìtam li Mbuu li ye gwēhaà, nì màsee, nì ǹsàŋ, nì wɔŋgut, nì lɔŋgɛŋɛ̄m, nì lìyomba, nì ŋ̀ɛm hemlɛ̀, 23 nì ŋ̀ɛmlimà, nì hodnyuu. Mben ì ŋkɔ̀lɓa màm mana ì tà ɓee. 24 Ndi ɓa ɓā ye ɓā Kriīstò Yesù ɓa bimàl tomōl minsòn i mbāsa, lòŋ yada ni bìsòmblɛ gwee nì mìǹhɛŋa ŋwee. 25 Iɓālɛ̄ dì nnìŋil ni Mbūu, wɛ̀ɛ̀ di hyumlak ī kède Mbūu.26 Dì kàdɓa ɓaŋ lìpem ŋkǎdɓàgà i yàŋlànà ɓès ni ɓěs, tɔ̀lɛ i tāmnà ɓès ni ɓěs.


Gàlatìà
6

	
1 À lôgtatà, ndi tɔ̀ lìhòhà jɔn li mpuhɛ mût i kède na᷆n, wɛ̀ɛ ɓèè ɓa nì yè ɓa Mbuu, tea kì nyɛ lɔ̄ŋgɛ nì mbuu u limà. Wɛ̀mɛ̀dɛ ù yihgɛ̀ lɛ yàk wɛ̀ ù tiga lɛ ù nɔ̂dànà.
2 Holnana màmbɛ̀gɛ̀ɛ̀ ɓèè ni ɓèe, ha nī nyɛn nì gayōnos mben Krǐstò. 3 Inyǔlɛ̄ iɓālɛ̄ mùt à nhɔ̄ŋɔl lɛ à yè jàm, ndòmlɛ à tà ɓe tɔ jàm, wɛ̀ɛ à nlòk yaā nyɛmɛ̀dɛ. 4 Hi mût a wan ndīgi ìwee ìwee nsɔn, ha nī nyɛn à gaɓāna ìyee yadɓɛnɛ inyùù yeē nyɛtāma, ndi hà inyùu nu᷆mpɛ ɓee.5 Ndi hi mût à gaɓɛ̀gɛɛ ìyèe ìyèè mbɛgɛ̀ɛ̀.6 Ndi mùt ɓa nnīiga Ɓaŋgā Nyambɛɛ̀ a ɓana àdnà nì mùt à nnīiga nyɛ i kède màm màlam mɔmasonā. 7 Nì yòm ɓâŋ; mùt à tà à togɓɛgɛ ɓe Nyambɛɛ̀. Inyǔlɛ̄ jàm mùt à nsāl, jɔ ki jɔ̄n à gaɓùmbul. 8 Inyǔlɛ̄ mùt à nsēlel minsòn ŋwee nyɛmɛ̀dɛ, mu mīnsòn nyɛn à gaɓùmblɛ cibâ; ndi nu à nsēlel Mbuu, mu Mbūu nyɛn à gaɓùmblɛ nîŋ ɓɔgā. 9 Dì waa ɓaŋ ī ɓɔ̀ŋ lɔŋgɛ̂, inyǔlɛ̄ dì gaɓùmbul ŋgèdà ì ma kɔ̄là, iɓālɛ̄ dì ǹtɔ̂mb ɓee. 10 Jɔn iɓālɛ̄ dì ǹtɛhɛ pola, wɛ̀ɛ̀ di ɓɔŋɔ̄k ndīgi lɔ̄ŋgɛ ī kède ɓòt ɓɔɓasonā, ndi tenten i kède ɓā ɓā ye līhàà li hemlɛ̀.11 Nùnakì, kinjɛ̄ ndòŋ biɓàdà bi matìlà mɛ̀ ntìlna ɓee nì wɔ̀ɔ̀ wɛ̂m mɛ̀mɛ̀dɛ. 12 Ɓɔɓasonā ɓa nsòmbol yɔŋā ɓee nì bìnɛnnɛ bi minsòn, ɓɔn ɓa nnyēgha ɓee nyùù lɛ ni kwɛba, ndi ndigi lɛ̄ ndèèŋgà ì nlòl inyùu mbāsa Krǐstò i lɛhi ɓɔ̄.13 Inyǔlɛ̄ tɔ̀ ɓòt ɓa ŋkwɛ̀ɛ̀bà, ɓɔmɛ̀dɛ yaga ɓa ntēeda ɓe mben; ndi ɓɔ ɓa nsòmbol lɛ ɓèè ni kwɛba, lɛ ndi ɓa yadɓɛnɛ īnyùu mànyùù manân. 14 Ndi inyùù yɛ̂m mɛ̀mɛ̀dɛ, mɛ̀ tà ɓe mɛ lɛ̄ mɛ̀ yadâp, ndik īnyùu mbāsa Ŋwɛ̀t wes Yesù Krǐstò. Inyùù yeē nyɛn ŋ̀kɔ̀ŋ hisi u mmal toōmlana mbāsa i pɛ̀s yɛ̂m, yàk mɛ̀ i pɛ̀s i ŋ̀kɔ̀ŋ hisi. 15 Inyǔlɛ̄ i Krǐstò Yesù tɔ̀ lìkwɛ̀ɛ̀ li ta ɓē tɔ jàm, tɔ̀ ŋgìkwɛ̀ɛ̀bà, ndik hègel yɔndɔ. 16 Ndi ɓa ɓā ganɔ̀ŋ maēba mana, ǹsàŋ u ɓa ŋgìì yâp, nì kɔ̀nàŋgɔɔ, yàk nì i ŋgìi Īsrǎɛ̀l ì Nyambɛ̂.
17 Ìɓòdòl hanânɔ mùt nyɛkǐnyɛ̄ à yebes yaga ha ɓaŋ mɛ̀, inyǔlɛ̄ bìndondoo bi Ŋwɛt lɛ Yesù bi ye mɛ̀ munu nyùu. 18 À lôgtatà, kàrîs Ŋwɛ̀t wes Yesù Krǐstò i ɓa nì mìmbuu minân. Ààmɛ̀n.


Èfesò 
1

	
1 Mɛ̀ Paul, ŋ̀oma nū Krǐstò Yesù kǐŋgèdà sòmbòl Nyambɛ̂, mɛ̀ ntìlna ɓapūbhaga ɓa ye Ēfēsò, t ɓa ɓā nhēmlɛ Yesù Krǐstò. 2 Kàrîs ì nlòl ni Nyāmbɛ Tàta wès nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ.
3 Lìpem li ɓa nì Nyambɛ̂, nì Ìsaŋ Ŋwɛ̀t wes Yesù Krǐstò, nu à bisàyap ɓes nì màsɔda ma Mbuu mɔmasonā inyùu Krǐstò nyɔ̀ɔ ŋgìi. 4 Inyǔlɛ̄ à tɛp ɓès i kède yeē ŋ̀kɔ̀ŋ hisi wɔ
ŋgì hègà, lɛ di ɓa ɓàpubhaga, i ɓa ɓe lɛm bisū gwee i kède gwēhaà. 5 À ɓǒk yìmbɛ ɓes lɛ di ɓa ŋ̀gwalâgɓɛ̂l yee nyɛmɛ̀dɛ inyùu Yēsù Krǐstò, inyǔlɛ̄ halā à lemel Nyāmbɛ
kǐŋgèdà sòmbòl yee, 6 lɛ di ɓeges nyɛ̄ inyùu lìpem li kar�᷆s yèe à mègɛ ɓès inyùu Màn weē à ŋgwe᷆s. 7 I kède yeē nyɛn dì gwèènɛ kɔ̀blà inyùu màcèl mee, ŋwèhèl inyùu màhòhà mes u kǐŋgèdà lìŋgwàŋ li kari᷆s yèe, 8 yɔ̌n à umbnɛ ɓěs pèk nì yi yɔsonā 9 i ŋgèdà à yɛɛlɛnɛ ɓès jimb li sombòl yee. Inyǔlɛ̄ halā à lemel nyɛ̄, 10 lakìi à mǎl kòòba i kède yeē i tēe ndòŋ ànɛ̀ yada biyōnol bi ŋgedà, i kòhlɛ̀
màm mɔmasonā hɔ̀ma wadā yak Krǐstò, ma mā ye nyɔ̀ɔ
ī ŋgìi, nì ma mā ye nyɔ̀nɔ hisī. 11 Inyùù yeē nyɛn Nyāmbɛ
à tɛp kì ɓès lɛ di ɓa ɓūm yee, lakìì nyɛmɛ̀dɛ à ɓǒk yìmbɛ
ɓes i kède ŋgòòbà yèe, kìkìi nū à mɓɔ̀ŋ mâm mɔmasonā
kǐŋgèdà pèk sòmbòl yee, 12 lɛ a kuhūl bìɓegês nì lìpem inyùù yês, ɓès ɓa dì biɓōdol Kriīstò ŋ̀ɛm bisū bi ŋgedà.
13 I kède yeē nyɛn yàk ɓèe, lakìi nì binɔ̄k ɓaŋgā i maliga, halā à yè lɛ Mìŋaŋ Mìnlam mi tɔhi na᷆n, i kède yeē nyɛn, lakìi nì bihēmlɛ̀ kì, wɛ̀ɛ nì biɓēnda ni Mbūu M̀pubi nu lìkàk, 14 nu à yè ɓan ɓum yes lɛtɛ̀ɛ̀ à kɔbɔ̄l yɔm yee nyɛmɛ̀dɛ inyùu bìɓegês bi lipem jee.
Màsɔɔhɛ̀ inyùu pèk nì yi 15 Jɔ ni jɔn yàk mɛ̀ kì, i ŋgèdà mɛ̀ binɔ̄k kìkìi nì nhēmlɛ Ŋwɛt lɛ Yesù, nì kìkìi nì ŋgwēs ɓapūbhaga ɓɔɓasonā, 16 mɛ̀ ŋŋwàs ɓe mɛ tī mayègà inyùu na᷆n. Mɛ̀ mɓìgda ki ɓèè ŋgedà yɔ̀sonā i kède màsɔɔhɛ̀ mɛ̂m, 17 lɛ Nyambɛ nū Ŋwɛ̀t wes Yesù Krǐstò, Tàta nū lìpem, a ti ɓèè mbuu pêk nì mbuu masɔ̀ɔ̀là, lɛ ndi ni yi nyɛ̄ ɓàŋga lìyîk, 18 lɛ mìs ma miŋɛm minân ma tɛhna, ndi ni yi kīnjɛ̄ ɓɔ̄dŋɛm nì gwèe īnyùu ǹsèblà wee, nì kinjɛ̄ lìŋgwàŋ li lipem li ɓum yee i kède ɓàpubhaga, 19 nì kìkìi à ǹyaba ni sōgɓoòk wèe lìpemba inyùù yês, ɓès ɓa dì nhēmlɛ̀. 20 À ǹyaba yaga kǐŋgèdà los ŋgûy yèè nyɛmɛ̀dɛ à eba ī tùgùl à tùgul Krǐstò i kède ɓàwɔga, à yis nyɛ wɔ̀ɔ̀ wee waalōm nyɔɔ̄ ŋgìŋgiì, 21 à ti ki nyɛ̄ ànɛ̀ i nlɔ̀ɔ̀ anɛ̀ yɔsonā, nì kùndɛ̀ yɔ̀sonā, nì lìpemba jɔlisonā, nì ɓɛ̀t ɓɔɓasonā, ŋgàndàk màlòo, à nlɔ̀ɔ̀ ki hī yāga joy li ntūbaà, hà hyày hi lɛn hini hyɔtāma ɓee ndi yàk hi hī nsòmbol lɔ̂. 22 À sùhus kì màm mɔmasonā i sī màkòò ma Kristò, v à ti ntoŋ nyɛ̄ lɛ a ɓa ŋ̀ɔ ŋgìi màm mɔmasonā, wɔn u ye nyùù yeè, 23 bìyonol bi nu à ńyōnos maàm mɔmasonā i kède ɓɔ̄ɓasonā.
	

Èfesò 
2

1 Ɓèè ɓɔn à binìŋis ŋgèdà nì ɓeè ɓàwɔga i kède màhòhà nì bìɓeba binân, 2 mu nyɛ̄n nì ɓe hyumûl ŋgèdà bìsu kǐŋgèdà bìlɛm bi ŋkɔ̀ŋ hisi unu, kǐŋgèdà ŋ̀ànɛ̀ nu à gwèe kùndɛ̀ nyɔ̀ɔ mbɛ̀bi, ŋgìi mbūu u ū nsāl hanaànɔ i kède ɓɔ̀n ɓa ndɔk. 3 Yàk ɓèhɓɔɓasonā dì ɓeè dì èdi nì ɓɔ ŋgèdà bìsu i kède mìǹhɛŋa mi minsòn ŋwes, dì ɓɔ̀ŋɔ̀k kì màm mɔmasonā mìnsòn mi nsòmbòl, nì màhɔŋɔ̂l. Kǐŋgèdà ɓa yes ligweâk dì ɓeè tɔy ɓɔn i sī hìun kàyàda kìkìì ɓa ɓāpɛ ɓɔɓasonā. 4 Ndi Nyambɛ nū à yògi nì lìŋgwàŋ nì kɔ̀nàŋgɔɔ, inyùu ŋgàndàk yèe gwēha à gwes ɓès 5 ŋgèdà dì ɓa ɓàwɔga inyùu màhòhà mes, à nìŋis ɓès lôŋ yada ni Krǐstò nì bitɔ̄hlana ni kàrîs Nyambɛ̂. 6 À tùgul ɓès lôŋ yada ni nyɛ̄, à yis ki ɓès hɔma wadā nyɔɔ̄ ŋgìì i Krǐstò Yesù, 7 lɛ i kède cày di galɔ̀ɔ, a eba sōgɓoòk lìŋgwàŋ li kari᷆s yèè i kède lɔ̄ŋgɛŋɛ̄m inyùù yes i Krǐstò Yesù. 8 Inyǔlɛ̄ inyùu kàrîs nyɛn nì bitɔ̄hlana inyùu hēmlɛ̀, ndi halā à nlòl ɓe ni ɓèèɓɔmɛ̀dɛ; à yè ndigi lìkèblà li Nyambɛ̂, 9 hà nì mìnsɔn ɓee, mùt à tiga lɛ à yadâp. 10 Inyǔlɛ̄ dì yè ǹsɔn wee, ɓàhègga i Krǐstò Yesù, lɛ ndi di gwɛl mìnsɔn mìnlam Nyāmbɛ à ɓǒk kòòbana ɓes lɛ dì hyumlàk mû.
Ɓɔɓaà jàm jada i Krǐstò
11 Jɔ ni jɔn ɓìgdana nī lɛ, i ŋgèdà bìsu nì ɓeè bìlɔ̀ŋ bìpɛ
kǐŋgèdà mìnsòn, nì ɓe sêblà lɛ ɓɔŋgìkwɛ̀ɛ̀bà, nì ɓa ɓā
nsèbla lɛ̄ ɓàkwɛ̀ɛ̀baga, ɓɔn ɓa ye hālā kǐŋgèdà mìnsòn, m̀ɓɔ̀ŋɔ̂k nì mɔ̀ɔ̀ ma ɓôt. 12 Ɓìgdana lɛ̄, ha ŋgèdà ì nì ɓeè m̀ɓaglàgà nì Krǐstò, ŋ̀keŋêk nì ànɛ̀ Isrǎɛ̀l, nì ɓàkèn bisū
bi malombla ma likàk; nì ɓeè ɓe nì gwèe ɓɔ̄dŋɛm, nì ɓeè kì munu ŋkɔ̀ŋ hisi ŋgì Nyambɛ̂. 13 Ndi hanânɔ ni, i Krǐstò Yesù, ɓèè ɓa nì ɓeè nɔnɔk i ŋgèdà bìsu, nì bikòògɛ ɓɛbɛ̀ɛ̀
inyùu màcèl ma Kristò. 14 Inyǔlɛ̄ nyɛn à yè ǹsàŋ wes, nu à yìlha ɓɔ̄ɓaà jàm jada, à ɓok ki lìpènd li ɓā lìɓap li mbagla i pōla yeès, 15 à mèles mbēn i kède mìnsòn ŋwee, lòŋnì màtìŋ mee nì màteâk mee, y lɛ ndi a hɛk ɓɔ̄ɓaà i kède yeē nyɛmɛ̀dɛ, ɓa temb muùt yɔ̀ndɔ wadā, ndi a kop nsàŋ, 16 a saŋgal kì ɓɔɓaà nì Nyambɛ ī kède nyùù yadā nì mbasa, z lakìi mū nyɛ̄n à mǎl nōlol oā. 17 Ha nī nyɛn à yik lɔ̂, à aŋlɛ ɓee ɓa nì ɓa nɔ̄nɔk, nì ɓa ɓā ɓā ɓɛ̀bɛ̀ɛ̀, Mìŋaŋ Mìnlam mi nsàŋ, a 18 inyǔlɛ̄ inyùù yeē nyɛn ɓès ɓɔɓaà dì gwèènɛ lìjùbul yak Tàta ī kède Mbūu wada. 19 Jɔ ni jɔn nì tà ha ɓe ɓakèn nì bìyɔyɔ̀, ndi nì yè tìtìs ɓɔn ɓa ŋɛm ŋkɔ̀ŋ lòŋ yada nì ɓàpubhaga, ɓòt ɓa lihàà li Nyambɛ yāga. 20 Nì ŋ̀oŋa i ŋgìi hìkùù hi ɓaomâ nì ɓàpodôl, mu nyɛ̄n Krǐstò Yesù nyɛmɛ̀dɛ à yè ŋgɔ̀k lìkas. 21 Ndi ŋgìm ndap yɔ̀sonā, màɔŋ mee ma nsɔ̄ɔbana inyùù yeè, ma ŋkɛ̀ yaga ni bìsu lɛtɛ̀ɛ̀ ma yilā tempɛ̀l pubhaga, lakìì ma edi nì Ŋwɛ̌t, 22 i nyɛ̄nī nyɛn yàk ɓèe nì ŋ̀oŋa lôŋ i kède Mbūu i ɓā lìyèènɛli Nyambɛ̂.


Èfesò
3


1 Inyǔhālā nyɛ̄n mɛ̀ Paul, mùt màmɔ̀k nu Krǐstò Yesù inyùu na᷆n, ɓèè bilɔ̀ŋ bìpɛ, 2 iɓālɛ̄ i ye tɔ̄y lɛ nì binɔ̄k inyùu ǹsɔn kindàk u kar�᷆s Nyambɛ ū ū bitīna mɛ īnyùu na᷆n, 3 nì lɛlaa à biyīs mɛ jìmb jee i kède màsɔ̀ɔ̀là, kìkìi mɛ̀ m̀mal tiīlna ɓee nì ndèk biɓàŋga. 4 Iɓālɛ̄ nì ŋ̀aŋ gwɔ, wɛ̀ɛ nì ganōgda mu kède yī yɛɛ̀m i jìmb li Kristò, 5 li lī sɔ̀ɔ̀lana ɓē ɓɔn ɓa ɓoòt ɓa binàm i kède cày dìpɛ, kìkìì li nsɔlana ɓaoma ɓēe ɓàpubhaga nì ɓàpodôl hanânɔ ni ŋgùy Mbuu.6 Li ye lɛ̄, bìlɔ̀ŋ bìpɛ bi ye ɓàsɔ ɓa ɓakàdɓum, bi ye bìjò bi nyuu yadā, nì ɓàsɔ ɓa ɓayɔ̀ŋŋgàbà mu līkàk jee i Krǐstò Yesù inyùu Mìŋaŋ Mìnlam. 7 Mu nyɛ̄n mɛ̀ yìlna ǹlìmil, kǐŋgèdà lìkèblà li kar�᷆s Nyambɛ lī tīna mɛ̀, kǐŋgèdà ŋgùy lìpemba jee. 8 Mɛ̀ nu mɛ̀ nsōk yaga hyɛs i kède ɓàpubhaga ɓɔɓasonā, nyɛn kàrîs ìni ì tina, lɛ mɛ aŋlɛ bìlɔ̀ŋ bìpɛ lìŋgwàŋ li Kristò li mɓūma ŋaŋ, 9 nì lɛ mɛ pemhɛnɛ ɓòt ɓɔɓasonā mɓàmba àdnà i jimb, li lī ɓā li solī ìlɔ̀ yaga cây nì cày yak Nyāmbɛɛ̀, nu à hɛ̌k màm mɔmasonā ni Yēsù Krǐstò: 10 lɛ ndi hanânɔ ǹtoŋ u yis ɓàkaambɔ̄k nì ɓà-ànɛ̀ nyɔ̀ɔ ŋgìì nyà nì nyà pèk Nyambɛ̂, 11 kǐŋgèdà ŋgòòbà ɓɔ̀ga à kòòba ī Krǐstò Yesù Ŋwɛ̀t wês. 12 I nyɛ̄nī nyɛn dì gwèènɛ màkend, dì njòp ki ī nyɛ̄nī nì ɓàŋga mbìdɛ̀ inyùu hēmlɛ̀
dì nhēmlɛ nyɛ. 13 Jɔ ni jɔn mɛ̀ nsɔ̄ɔhɛ ɓee lɛ nì tɔ̀mb ɓaŋ inyùu njīihà yɛ̀m inyùu na᷆n, inyǔlɛ̄ yɔ̌n ì yè lìpem linân.
14 Inyùu jàm lini nyɛn mɛ̀ ŋūmul maɓɔŋ hisī bisū bi Isāŋ Ŋwɛ̀t wes Yesù Krǐstò, 15 inyùù yeē nyɛn màlom mɔmasonā i ŋgìì nì hisī ma ŋòbna joy, 16 lɛ a ti ɓèè lipemba kǐŋgèdà lìŋgwàŋ li lipem jee, lɛ ndi mùt kède a ledhana nì Mbuu wee, 17 lɛ Krǐstò a yen mīŋɛ̄m minaàn inyùu hēmlɛ̀. Iɓālɛ̄ nì ŋ̀ɔ mīŋkàŋ, nì siŋīp yāga siìŋsìŋ i kède gwēhaà, 18 ha nī nyɛ̄n nì galɛ̀t kaŋkaŋ nì tibîl yi yɔ pōk, nì ǹtɛl, nì ndip, nì ŋ̀kwaŋ wee, lòŋ yada nì ɓàpubhaga ɓɔɓasonā, 19 ni yi kì gweha ī Kriīstò, i ī nlà ɓe yinâ, lɛ ni ɓa ǹyɔnɔ̂k nì lìŋgwàŋ li Nyambɛ jɔ̄lisonā.
20 Ndi hanânɔ ni inyùù yeē, nu à nlà ɓɔŋ maàm ma nlòòhà yaga ìlɔ̀ɔ̀ màm mɔmasonā dì nsɔ̄ɔhɛ̀ tɔ̀ hɔŋɔ̂l, kǐŋgèdà lìpemba li ŋgwɛ̀l nsɔn i kède yês, 21 lìpem li ɓa nì nyɛ i kède ǹtoŋ nì i Krǐstò Yesù, lɛtɛ̀ɛ̀ nì i cày cɔdisonā i ɓɔ̀ga ni ɓɔ̀ga. Ààmɛ̀n.


Èfesò	
4

	
1 Jɔn mɛ̀ mùt màmɔ̀k i Ŋwɛ̌t, mɛ̀ nsɔ̄ɔhɛ ɓee lɛ ni hyom kìkìì i kolī nì ǹsèblà nì bisèblànà, 2 lòŋnì sùhùsnyuu yɔsonā nì ŋ̀ɛmlimà, yàk nì wɔŋgut. Nì honɓànàgà ɓèè ni ɓèe i kède gwēhaà; 3 nì nyàmndàgà yaga ki ī tēedà àdnà Mbuu, lɛ ǹsàŋ u at ɓèè ni ɓèe. 4 Nyùu ì yè yàda, Mbuu kî wada, kìkìi yàk ɓɔdŋɛm inyùu ǹsèblà nì bisèblànà i ye ndīgi yāda. 5 Ŋwɛ̌t à yè wàda, hemlɛ̀ yada, lìsòblɛ̀ jada, 6 Nyambɛ wàda nu à yè Ìsaŋ ɓɔ̄ɓasonā, à kèhi ŋgìi ɓɔ̄ɓasonā, à gwèe ɓɔ̄ɓasonā, à ńyèn ki ī kède ɓɔ̄ɓasonā.
7 Ndi kàrîs Nyambɛ ì ɓe tina hīkìi mùt i kède yes kǐŋgèdà hìhègà hi likèblà li Kristò. 8 Jɔn à ŋkàl lɛ, i ɓɛ̄t à ɓɛt ī ŋgìi, à kɛ̀na mìŋkom; à ti kì ɓòt màkèblà. c
9 Ndi màɓɛt mee ma ŋgiī ma ŋēba kii, hàndugi lana lɛ à ɓǒk sòs yaga nyɔɔ̄ njòôŋ, i sī ŋ̀kɔ̀ŋ hisi unu? 10 Mùt à sǒs nyɔ̀ɔ̂, nyɛ ki nyɛ̄n à ɓɛt lɛ̄tɛ̀ɛ̀ nì nyɔ̀ɔ ŋgìŋgiì, lɛ ndi a yonos màm mɔmasonā. 11 À ti ɓàhɔgi lɛ ɓa ɓa ɓàomâ, ɓapɛ ɓàpodôl, ɓapɛ ɓà-aŋâl Mìŋaŋ Mìnlam, ɓapɛ kî bìpastò nì ɓàlêt, 12 lɛ ɓa tee ɓàpubhaga lɔŋgɛ̂, ɓa gwelēl nyɛ̄ ǹsɔn kìkìi mìnlìmil, ɓa holos kì nyùu Krǐstò, 13 lɛtɛ̀ɛ̀
ɓèhɓɔɓasonā di pam ŋgiìm hemlɛ̀ yada dì nhēmlɛ Man Nyāmbɛɛ̀, nì yi yada dì ńyī nyɛ, lɛtɛ̀ɛ̀ dì naŋ yaga kɔŋkɔŋ, dì pam hihègà hi ntɛl u liyɔnɔ̂k li Kristò. 14 Ha nī nyɛn dì gaɓā ha ɓe kìi ndèk ɓɔɔŋgɛ, lɛ hi mbɛbī màeba i nnyùgɛ ɓes, ì ndeŋghàk kì ɓěs, i ŋgèdà ɓòt ɓa nlòk ɓes nì màŋgàŋga map, iɓālɛ̄ ɓa ntubul ɓes hìpa i yùmùs ɓěs.
15 Di pɔt ndīgi màliga i kède gwēhaà, di hɔl kì i kède màm mɔmasonā i nyɛ̄nī, nu à yè ŋ̀ɔ, lɛ Krǐstò. 16 Ŋgìm nyùu yɔ̀sonā ì tìŋi nì nyɛ, lɛ bìjò gwee bisɔɔbana, bi adɓana lɔ̄ŋgɛɛ̀. Ha nī nyɛn àdnà yɔsonā dì nnōgda nyɛ̄nī i nhōlos nyuu yeē kǐŋgèdà hìhègà hi ŋgûy nyɛmɛ̀dɛ à ŋēba i kède hīkìi jò, lɛ ŋgìm nyùù i hɔl ī kède gwēhaà. 17 Jɔn mɛ̀ mpɔ̄t, nì tìì kì ǹtìîk i Ŋwɛ̀t lana lɛ, nì hyom ha ɓaŋ kìkìi ɓɔ̀ŋgìyi ɓapɛ ɓa nhyūmul i kède gwàŋgà gwap bi mahɔŋɔ̂l, 18 màhɔŋɔ̂l map ma nhūba ni jǐbɛ̀, ɓa ye kì ɓàpamɓaga ni nìŋ i Nyambɛ īnyùu ŋgìyi yâp, nì inyùu lìneyhàk jap li miŋɛm, 19 ndi lakìì ɓa nnɔ̄k ha ɓe njoòghɛ̀
ŋ̀ɛm inyùu ɓēba, wɛ̀ɛ̀ ɓɔmɛ̀dɛ ɓa bisōobɛ i kède bìyogdà, lɛ ɓa ɓɔŋ ǹsɔn wap nyɛgā nì hep yɔsonā. 20 Ndi ɓèe nì binīgil ɓe Kriīstò halà; 21 iɓālɛ̄ i ye tɔ̄y lɛ nì binɔ̄k nì niglɛ̀nɛ̀ kì i nyɛ̄nī, lakìi tàna maliga i yenɛ̀ ndigi yāk Yēsù, 22 lɛ ni ɛŋgla nì ǹlòmbi mût nì ɓe nomòl i ŋgèdà bìsu, nu à ŋòbi ni mìnhɛŋa mi malògâ; 23 nì lɛ ni yilā yɔ̀ndɔ i kède màtihil ma miŋɛm minân, 24 ni ɛŋgɛ̄p kì mùt yɔ̀ndɔ, nu à bihèga i pònà Nyambɛ ī kède tɛ̄lɛɛ̀bsep nì pubhà i nlɔ̀na maliga. e 25 Jɔ ni jɔn ŋwàha bìtɛmbɛɛ gwɔbisonā, hi mût a podol mùt wèe lìɓok màliga f inyǔlɛ̄ dì yè bìjò bi nyuu  26 Nì unɓàk, ndi nì ɓɔ̀ŋ ɓaŋ ɓēba; jɔ̀p li nàŋal ɓaŋ, ŋ̀ɛm u ŋgi legêk wɛ̀; 27 nì ti ɓaŋ kì tɔ̀ ǹsɔ̀hɔ̀p pola. 28 Mùt à nibik, à nip ha ɓaŋ, ndi a tumbɓa yāga ni lɔ̄ŋgɛ nsɔ̄n à ŋgwɛ̀l ni mɔ̀ɔ̀ mee lɛ a ɓana jàm i tī nū à ncɛ̄lɛɛ̀l.29 Mìŋkwɛ̀l mi nyɛgā ŋwɔkǐŋwɔ̄ mi pām ɓaāŋ mānyɔ̀ manân, ndik mī mī nhōlos ɓoòt kìkìì i nsòmblà, lɛ ndi ɓòt ɓa nnɔ̄k ŋwɔ ɓa koōs kàrîs. 30 Nì unɓaha ɓaŋ kì tɔ̀
Mbuu M̀pubi Nyambɛ̂. I kède yeē nyɛn nì biɓēnda lɛtɛ̀ɛ̀ nì ŋgwà kɔ̂blà. 31 Hèènana lòlha oā yɔsonā i kède na᷆n, nì nyay, nì hìun, nì jɛnakīŋ, nì lìòbòhjǒy, lòŋnì ɓeba ŋɛm yɔsonā; 32 ndi ni ɓana lɔ̄ŋgɛŋɛ̄m i kède na᷆n ɓèè ni ɓèe, nì lìyomba, nì ŋwèhlàgà kì ɓèè ni ɓèe, kìkìi yàk Nyambɛ à biŋwèhel ɓee inyùu Krǐstò.

	
Èfesò
5

1 Yìlna nī ɓakona Nyāmbɛ kìkìi ɓɔ̌n à ŋgwe᷆s, 2 hyumlana kì i kède gwēha kìkìi yàk Krǐstò à gwes ɓěs, à sɛm ki nyɛ̄mɛ̀dɛ i mɔ̀ɔ̀ ma Nyambɛ mīŋɔ̄ ŋwes kìkìi lìkèblà li nnùmb ntɔ̀dɛ̀ njîŋ, nì sɛ̀sɛmà. g 3 Ndi ndèŋg nì ndòŋ nyɛ̀ga yɔ̀sonā, tɔ̀ hebŋkùs, nì sima yaga ɓaŋ màm mana jòy i kède na᷆n, wɛ̌ŋgɔ̀ŋlɛ halā à kòli nì ɓàpubhaga; 4 tɔ̀ màm ma mayɛl, tɔ̀ bìpɔpɔdà bi mâm, tɔ̀ mìnjòhà mìmɓɛ, inyǔlɛ̄
ma nlāma ɓēe, ndi nì tinâk ndigi màyègà. 5 Inyǔlɛ̄ nì ntībil yaga yi jàm lini lɛ mùt ndèŋg nyɛkǐnyɛ̄, tɔ̀ mùt nyɛ̀ga, tɔ̀ mùt hebêk, halā à yè lɛ m̀ɓegês bìsat, à gwèe ɓē ŋgabà yɔ̀kǐyɔ̀ i ànɛ̀ Kristò ɓɔ Nyāmbɛɛ̀. 6 Mùt nyɛkǐnyɛ̄ à lòk ɓaŋ ɓèe nì bìyoglo bi miŋkwɛ̀l, inyǔlɛ̄ munu ndòŋ mâm ini nyɛn hìun hi Nyambɛ hī nlòl i ŋgìi ɓɔ̀n ɓa ndɔk.7 Jɔn nì ɓana ɓaŋ ŋgàbà lòŋnì ɓɔ, 8 inyǔlɛ̄ nì ɓeè jǐbɛ̀
ŋgèdà bìsu, ndi hanânɔ nì yè màpubi i Ŋwɛ̌t; hyomgana nī kìkìi ɓɔ̀n ɓa mapubi, 9 inyǔlɛ̄ lìtam li Mbuu li nnɛ̄nnɛ i kède lɔ̄ŋgɛ yɔ̄sonā nì tɛlɛ̂bsep nì màliga. 10 Wàna yāga maàm ma nlēmel Ŋwɛt. 11 Nì àdɓa ɓaŋ kì tɔ̀ nì mìnsɔn mi jiibɛ̀, ndi yɛɛlana ndīgi ŋwɔ̄, 12 inyǔlɛ̄ màm ɓa ŋgwɛ̀l nyɔɔ̄ bisòsòli, ma ŋ́wēha nyuu iɓālɛ̄ mùt à nsīma mɔ. 13 Ndi màm mɔmasonā, iɓālɛ̄ ma ńyɛlî, wɛ̀ɛ màpubi mɔn ma nsɔlɔ̄l mɔ, 14 inyǔlɛ̄ hi jaàm li nsɔ̀ɔ̀là li ye màpubi. Jɔn i ŋkèla lɛ, Tòdɛ, à wɛ nū ù yè hilɔ̄, nyɔ̀di kì i kède ɓàwɔga, ndi Krǐstò nyɛn à gaɓèyey wɛ̂. h 15 Yɔ̀ŋa nī yihɛ ɓaŋgā
lìyɔ̀ŋɔ̀k kìkìi nì nhyōm, hà kìkìi bìjoŋ bi ɓôt ɓee, ndi kìkìi ɓòt ɓa pêk. 16 Pèghana kì ŋgèdà, inyǔlɛ̄ dìlɔ di ye dìɓɛ. 17 Jɔ ni jɔn nì joŋop ɓâŋ, ndi tiblana yī sombòl Ŋwɛt. 18 Nì hyoo ɓaŋ kì tɔ̀ wây, inyǔlɛ̄ mu nyɛ̄n bìyubdà bi nlòl, ndi ni ɓa ǹyɔnɔ̂k nì Mbuu, 19 lɛ ɓèè ni ɓèe nì aŋlàk nì mìŋgɛ̀n mi cembi, nì mimpɛ mi biɓegês, nì mi mī nlòl i Mbūu, nì tobôk yaga, nì kùdlàk kì Ŋwɛ̀t cembi nì mìŋɛm minân.20 Nì tinâk Nyambɛ̂, nu à yè Tàtâ, màyègà ŋgèdà yɔ̀sonā inyùu màm mɔmasonā i jòy li Ŋwɛt wes Yesù Krǐstò.21 Sùhlana kì ɓèèɓɔmɛ̀dɛ, hi mût i sī nu᷆mpɛ, inyùu wɔ̀ŋi Kristò.
22 À ɓodàa, sùhlana ɓèèɓɔmɛ̀dɛ i sī ɓàlom ɓanân, wɛ̌ŋgɔ̀ŋlɛ nì yè i sī Ŋwɛ̌t, 23 inyǔlɛ̄ ǹlom nyɛn à yè ŋ̀ɔ ŋwaa, kìkìi yàk Krǐstò à yè ŋ̀ɔ ntoŋ, nyɛmɛ̀dɛ ki nyɛ̄n à yè ǹtɔhɔ̂l nyùu. 24 Ndi kìkìi ǹtoŋ u nsùhus wɔmɛ̀dɛ i sī Krǐstò, halā kì nyɛn yàk ɓàà ɓa suhūs ɓɔ̄mɛ̀dɛ i sī ɓàlom ɓap manjɛ̀l 
mɔmasonā. 25 À ɓalom, gweha ɓàà ɓanân i kìkìi yàk Krǐstò à gwes ǹtoŋ, 26 à sɛm ki nyɛ̄mɛ̀dɛ inyùù yeē, lɛ ndi a tee wɔ̄ m̀pubhaga nì ɓàŋga yee, lakìi à sɔ̀ɔ wɔ̄ nì màlep, 27 nì lɛ a pamna wɔ̄ bisū gwee kìkìi ǹtoŋ u yogī nì lìpem, u gweē ɓē litɔn, tɔ̀ mìnhɔ̀r, tɔ̀ ndòŋ jàm halà, ndi u ɓâk yàà mpubhaga iɓaɓe lɛm. 28 Halā kì nyɛn ɓàlom ɓa nlama gwes ɓaa ɓap wɛ̌ŋgɔ̀ŋlɛ mànyùù map ɓɔmɛ̀dɛ. Mùt à ŋgwēs ŋwaa weē, wɛ̀ɛ à ŋgwēs ndigi nyɛ̄mɛ̀dɛ, 29 inyǔlɛ̄ mùt nyɛkǐnyɛ̄ à mà ɔɔ̄ ɓe minsòn ŋwee nyɛmɛ̀dɛ kɛlkǐkɛ̄l, ndigi lɛ̄ à jehâk ŋwɔ, à tòŋglàk kì ŋwɔ, kìkìi yàk Krǐstò nì ǹtoŋ; 30 inyǔlɛ̄ dì yè bìjò bi nyuu yeē, bi minsòn ŋwee nì bi bihès gwee. 31 Jɔ ni jɔn mùt à gayēk isāŋ ɓɔ nyǎŋ, a adɓɛ nì ŋwàà weè, ndi ɓɔɓaà ɓa gaɓā nsòn wada. j 32 Jìmb lini li ye lìkɛŋi, ndi mɛ̀ mpōdol inyùu Krǐstò ɓɔnà ntoŋ.
33 Ndi tɔ̀ halà, ɓèè kî, hi wadā na᷆n, a gwes ŋwàà weē
wɛ̌ŋgɔ̀ŋlɛ nyɛmɛ̀dɛ; ndi yàk ŋwàà a kɔn ǹlom wɔŋi.

Èfesò
6
	
1 À ɓɔn, noglana ɓàgwâl ɓanân i Ŋwɛ̌t, inyǔlɛ̄ halā à yè sep. 2 Ù tinâk ìsɔŋ ɓɔ nyùŋ lipem, halā à yè lìtìŋ li ɓǒk tīna ni lìkàk, 3 lɛ u kos lɔ̄ŋgɛɛ̀ nì lɛ u nɔm ŋgàndàk hana hisī. k 4 Yàk ɓèe, ɓàsaŋ, nì unɓaha ɓaŋ ɓɔ̀n ɓanân lɛ ŋ̀ɛm u lek ɓɔ̄, ndi tɔ̀ŋlana ɓɔ̄, nì niigà ɓɔ i kède màeba ma Ŋwɛt.5 À ɓee miŋkɔ̀l, noglana ɓɛ̀t ɓanân kǐŋgèdà mìnsòn, nì wɔ̀ŋi nì sɛ̀hlà, inyùu lɔ̄ŋgɛ na᷆n ŋɛm, wɛ̌ŋgɔ̀ŋlɛ Krǐstò; 6 hà nì bìhèŋɓà bi bitēe bi mis ɓee, kìkìi ɓàlemêl ɓòt, ndi kìkìi mìŋkɔ̀l mi Kristò, mi mī mɓɔ̀ŋ sombòl Nyambɛ nì ŋ̀ɛm wɔnsonā. 7 Nì gwɛ̀lɛ̀k ǹsɔn ni màhɔŋɔ̂l màlam, wɛ̌ŋgɔ̀ŋlɛ
Ŋwɛ̀t nyɛn nì ŋgwèlèl, ndi hà ɓòt ɓee, 8 lakìi nì ńyī lɛ hikìi mùt à mɓɔ̀ŋ lɔŋgɛ ja᷆m à gakòs nlèlèm halā yāk Ŋwɛ̌t, tɔ̀ à ɓa yàa ŋkɔ̀l, tɔ̀ ŋ̀gwelês. l 9 Yàk ɓèè ɓɛt, gwèèlana ŋwɔ̄ mìnlèlèm mi mâm; ŋwàha mìnhanak, lakìi nì ńyī lɛ Ŋwɛ̀t nân, ɓèe nì ɓɔ, à yè i ŋgìi, nì lɛ à ntɔ̄dɔl ɓe muùt nyɛkǐnyɛ̄. 10 Mɛ̀ nsōk kaāl lɛ, ɓana yāga ŋguùy i Ŋwɛ̌t, nì i kède ŋgùy lìpemba jee. 11 Ɛ̀ŋgɓana bìjòl bi gwet bi Nyambɛ gwɔ̄bisonā, lɛ ndi ni laā kɔ̀lɓa dipa di nsɔ̀hɔ̀p. 12 Inyǔlɛ̄ dì nsìŋis ɓe minsòn nì màcèl, ndigi ɓàkaambɔ̄k, nì ɓà-ànɛ̀, nì ɓa ɓā ye ɓɛ̀t ɓa jiibɛ̀ li ŋkɔ̀ŋ hisi unu, nì mimbūu mìmɓɛ mi ye ɓāhɔ̀ma ɓa nyogi. 13 Jɔ ni jɔn ɓādnana bìjòl bi gwet bi Nyambɛ gwɔ̄bisonā, lɛ ndi ni laā kɔ̀lɓa ɓɔ ŋgwà m̀ɓɛ, nì lɛ, iɓālɛ̄ nì m̀mal ɓɔɔ̄ŋ maàm mɔmasonā, ni tɛlɓɛnɛ hà. 14 Tɛlɓana nī, ɓànidɓaga ni màliga i ɓòbôk, ɓàɛ̀ŋgɓaga ni ɓɛ̀n tol lɛ tɛlɛ̂bsep, 15 màkòò nì ɓànyagɓaga ni bìtamb lɛ Mìŋaŋ Mìnlam mi nsàŋ. 16 Ndi i ŋgìi màm mana mɔmasonā, ɓadnana ɓɛ̀n lɛ hemlɛ̀, yɔn nì galà limil makɔ̀ŋ ma hyee ma mût m̀ɓɛ mɔmasonā. 17 Lɛɛgana kì mbèlà lɛ tɔhî, yàk nì pànsɔ̀ŋ ì Mbuu lɛ ɓàŋga Nyambɛ̂.
18 Nì sɔɔhɛ̀gɛ̀ Nyambɛ ŋgèdà yɔ̀sonā i Mbūu nì màsɔɔhɛ̀ mɔmasonā nì mìǹyɛ̀mhɛ̀, nì yènàk kì pèè mukède, nì ndèŋɓɛ̀ yɔ̀sonā, i yɛ̀mhɛ̀ inyùu ɓàpubhaga ɓɔɓasonā, 19 yàk inyùù yɛ̂m, lɛ ŋgèdà mɛ̀ ńyìbil nyɔ̂, bìɓàŋga bi tina mɛ̀ i yɛ̄lɛɛ̀l jìmb li Miŋaŋ Mìnlam ni màkend, 20 jɔn mɛ̀ yènɛ̀ ŋ̀kɛ̀ŋwìn nsāŋ bikɛ̀y, lɛ mu nyɛ̄n mɛ̀ podlàk nì màkend kìkìi mɛ̀ ǹlama pɔt.

21 Ndi lɛ yàk ɓèè ni yi kìkìi mɛ̀ yìi, nì màm ma ŋgwɛ̀l mɛ̂, wɛ̀ɛ Tìkikò, mǎntàta nū gwēhaà nì ǹlìmil u hemlɛ̀ i Ŋwɛ̌t, nyɛn à gayīs ɓee màm mɔmasonā. 22 Mɛ̀ biɔ̄m nyɛ i ɓěnī, lɛ ni yi kìkìi ɓěs dì yìi, nì lɛ a hogɓaha mìŋɛm minân. 23 Ǹsàŋ u nlòl yak Nyāmbɛ Tàtâ nì Ŋwɛ̀t lɛ Yesù Krǐstò u ɓa nì lògtatà, nì gwehâ, lòŋnì hemlɛ̀. 24 Kàrîs i ɓa nì ɓɔɓasonā ɓa ŋgwēs Ŋwɛt wes Yesù Krǐstò nì gweha ī ŋòbì ɓee.


Fìlipì
1

1 Paul nì Tìmòteò, mìŋkɔ̀l mi Kristò Yesù, dì ntìlna ɓapūbhaga ɓɔɓasonā i Krǐstò Yesù ɓa ye ī Fìlipì, n lòŋ
yada ni ɓàteedà ǹtoŋ nì bìdìakòn. 2 Kàrîs ì nlòl yak Nyāmbɛ Tàta wěs, nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ.
Màsɔɔhɛ̀ ma Paul inyùu ɓòt ɓa Kristò ɓa Filīpì 3 Mɛ̀ ntī Nyambɛ wɛ̀m màyègà kìkìi mɛ̀ mɓìgda ɓee ŋgèdà yɔ̀sonā, 4 ndi hiŋgedà mɛ̀ nsɔ̄ɔhɛ nyɛ, màsɔɔhɛ̀
mɛ̂m mɔmasonā inyùu na᷆n ɓèè ɓɔɓasonā, ma yoni ndīgi nì màsee, 5 inyùu àdnà ɓèè ni ɓèe nì gwèe ī kède Mìŋaŋ
Mìnlam ìɓòdòl kɛl bìsu lɛtɛ̀ɛ̀ nì hanânɔ. 6 Jɔn mɛ̀ mɓɔ̄t ŋɛm inyùu ǹlèlèm jâm lɛ nu à biɓòk ɓodōl lɔŋgɛ n̄sɔn i kède na᷆n, à gakɛ̀ bisū i sūguùs kì wɔ lɛtɛ̀ɛ̀ nì i ŋgwà Yesù Krǐstò. 7 Ŋgɔ mɛ̀mɛ̀dɛ mɛ̀ kòli ɓāna ndoòŋ mahɔŋɔ̂l ini inyùu na᷆n ɓèè ɓɔɓasonā, inyǔlɛ̄ nì yè i ŋɛ̄m wɛɛ̀m ŋgàndàk, ɓèè ɓɔɓasonā, i yɔ̀ŋ ŋgàbà lòŋnì mɛ̀ munu kàrîs, tɔ̀ i ɓā yàà inyùu ŋgàdà yɛ̀m, tɔ̀ inyùu sòŋà mɛ̀ nsòŋà nì eba màliga ma Miŋaŋ Mìnlam. 8 Inyǔlɛ̄ Nyambɛ à yè mbògi yɛ̂m, lɛlaa ɓèè ɓɔɓasonā nì ŋkɔ̀n mɛ ŋgòŋ inyùu ŋ̀ɛm gweha Krīīstò Yesù i kède yɛ̂m. 9 Mɛ̀ nsɔ̄ɔhɛ ni Nyambɛ īnyùu jàm lini lɛ, gweha na᷆n i yamb ɓàŋga lìyàmbàk i kède yī nì pèk yɔ̀sonā, 10 lɛ ni yi ɓāgal maàm i kèmhɛ̀ ma mā nlòòha malam, ndi ni lebna kìkìi ɓòt ɓa
mapubi nì ŋgìnsɔ̀hi i ŋgwà Kristò; 11 lakìi nì ǹyɔn ni lìtam li tɛlɛ̂bsep, li lī nlòl inyùu Yēsù Krǐstò, lɛ ndi Nyāmbɛ ā
kuhūl lìpem nì bìɓegês mukède.
12 Ndi, à lôgtatà, mɛ̀ ŋgwēs yis ɓee lɛ màm ma ŋkwèl mɛ
mɔ̄n ma ŋkɛ̀na ndigi Mìŋaŋ Mìnlam lôŋnì bìsu, 13 kàyèlɛ
ŋgìm ǹtoŋ sonda ì ntāt Kaysà, yàk nì ɓòt ɓàpɛ kî, ɓa ńyī
lɛ ŋgàdà yɛ̀m ì yè yàà inyùu Krǐstò. 14 Ìlɔ̀ɔ̀ kì halà, ɓɛ̀bɛ̀ɛ̀
nì lògtatā yɔ̄sonā i Ŋwɛ̌t i nlèdes miŋɛm inyùu ŋgàdà yɛ̀m, lɛ ɓa ɓana ŋgàndàk kandâlnyuu i āŋaàl ɓàŋga Nyambɛ̂ i ɓa ɓe wɔŋi. 15 Ŋgɔ ɓàhɔgi ɓa yê, ndi ɓa ŋāŋal yaga Kriīstò inyùu tāmaà nì ndaŋ; ɓapɛ kî nì ŋ̀ɛm ǹlam.16 Ɓàhɔgi ɓa ŋāŋal nyɛ nì ŋ̀ɛm gwehâ, lakìì ɓa ńyī lɛ mɛ̀
yè ǹteebàgà i sòŋà Mìŋaŋ Mìnlam; 17 ndi ɓaa ɓapɛ, lakìì ɓa ye ɓòt ɓa pênà, wɛ̀ɛ̀ ɓa ŋāŋal Kriīstò, ndi hà nì ŋ̀ɛm m̀pubi ɓee, inyǔlɛ̄ ɓa nhɛ̀k lɛ ɓa nyaŋgāl mɛ̀ i kède ŋgàdà yɛ̀m, lɛ ndi mɛ nɔk njīihà. 18 I ta ɓē jaàm! Tɔ̀ i ɓā yàà ni bìhèŋɓà, tɔ̀ nì màliga, Krǐstò à ŋāŋlana manjɛ̀l mɔmasonā; jàm li jɔ̄n li ŋkònha mɛ màsee, ndi mɛ̀ gakɔ̀n ki màsee.
19 Inyǔlɛ̄ mɛ̀ ńyī lɛ, ŋ̀kùgà jâm unu wɔn u gahōlos tɔhi yɛ᷆m, inyùu màsɔɔhɛ̀ manân nì inyùu màhola mā yoni ma Mbuu Yesù Krǐstò. 20 Mɛ̀ mɓɛ̀m, mɛ̀ mɓɔ̄t ki ŋ̀ɛm lɛ jàm jɔkǐjɔ̄ li gawēha ɓe mɛ nyùu, ndik lɛ̄ i kède màkend mɔmasonā, hanânɔ, kǐŋgèdà yɔ̀sonā, Krǐstò a kuhūl lìpem munu i nyùù yɛ̂m, tɔ̀ mɛ̀ nnìŋ, tɔ̀ mɛ̀ ŋ́wɔ̄. 21 Inyǔlɛ̄, i yɛ᷆m pɛ̀s, i nìŋ, halā à yè Krǐstò; ndi i wɔ̄, halā à yè mɛ̀
yèŋɛ̀. 22 Ndi iɓālɛ̄ mɛ̀ nnìŋ minsòn, ndi mɛ̀ ɓana ki màtam ma nsɔn, wɛ̀ɛ mɛ̀ nlà ha ɓe mɛ yī jàm mɛ̀ kòli tɛp. 23 Ndi mɛ̀ yè ǹnidîk bìpɛ̀s gwɔbiɓaà, lakìi mɛ̀ gwèe ŋgòŋ lɛ mɛ
nyɔdi, mɛ kɛɛ̄ mɛ yen nì Krǐstò, inyǔlɛ̄ halā nyɛ̄n à nlòòha lɔŋgɛ ŋgàndàk. 24 Ndi lɛ mɛ kondɛ̄ kì yèn minsòn, halā à nsòmbla inyùu na᷆n ìlɔ̀ɔ̀ mànyɔdi mɛ᷆m. 25 Ndi lakìi mɛ̀
gwèe mbìdɛ̀ ìni, wɛ̀ɛ mɛ̀ ńyī lɛ mɛ̀ gayěn, nì lɛ mɛ̀ gaɓā i kède na᷆n ɓèè ɓɔɓasonā, lɛ ndi hēmlɛ̀ nân i gakɛ̀ bisū loòŋnì màsee, 26 kàyèlɛ yat nân inyùù yɛ̂m i gayààmba i Krǐstò Yesù inyùu màlɔ̀ mɛ̂m mɛ̀ ŋkòndɛ lɔ ī ɓěnī. 27 Ndi ndigi lɛ̄, hyomgana kìkìì i kolī nì Mìŋaŋ Mìnlam mi Kristò, lɛ tɔ̀ iɓālɛ̄ mɛ̀ ǹlɔ̂ mɛ̀ tɛhɛ ɓee, tɔ̀ mɛ̀ yè nɔnɔk, wɛ̀ɛ̀ mɛ nɔk ndīgi īnyùu na᷆n, lɛ nì sìŋi yāga siìŋsìŋ i kède mbūu wada nì lɛ nì èdi ŋ̀ɛm wada i jòl hemlɛ̀ nân Miŋaŋ Mìnlam sàŋ, 28 nì lɛ ɓòt ɓa ŋkèdɓa ɓee mbɔ̀m ɓa sōha ɓaāŋ ɓèè miŋɛm i kède jàm jɔkǐjɔ̄. Halā à yè ɓɔ ɓàŋga yìmbnɛ i yimîl, ndi inyùu na᷆n i tɔhî, tɔhi yāga i nlòl ni Nyāmbɛɛ̀. 29 Inyǔlɛ̄ i bitīna ɓee i Krǐstò lɛ nì hemlɛ ɓaŋ nyɛ̄ hēmlɛ̀ yɔtāma, ndi lɛ ni sonol kì njɔnɔk inyùu jòy jee, 30 kàyèlɛ ni honɓa kèp ɓa ŋkèp ɓee kìkìi nì bitɛ̄hɛ ɓa ŋkèp mɛ̂ nì kìkìi nì nnɔ̄k hanaànɔ lɛ ɓa ŋgi kebèk mɛ̀.

	
Fìlipì
2

1 Jɔn i ɓā nī lɛ lèdèhŋɛm i ye ī Krǐstò, tɔ̀ hɔ̀gɓɛ̀ i gwehâ, tɔ̀ àdnà i kède Mbūu, tɔ̀ ŋ̀ɛm gweha nì kɔ̀nàŋgɔɔ, 2 wɛ̀ɛ yōnhana nī masee mɛɛ̀m, lɛ ni temb hɔ̄ŋɔɔ̀l yada, nì ɓangà ǹlèlèm gwehâ, ŋ̀ɛm ni ŋ̀ɛm ɓà-àdɓaga i kède ŋgìm hɔŋɔ̂l yada. 3 Màhɔŋɔ̂l ma pênà ma ɓā ɓaàŋ, tɔ̀ kàdɓà lìpem ŋkǎdɓàgà, ndi ni suhūs nyùu, lɛ hi mût a hɛk lɛ̄ ɓòt ɓàpɛ ɓa nlɔ̀ɔ̀ nyɛ. 4 Mùt nyɛkǐnyɛ̄ à tòŋ ɓaŋ ndīgi īnyùù yeē nyɛtāma, ndi a toŋ īnyùu ɓòt ɓàpɛ. 5 Màhɔŋɔ̂l Krǐstò Yesù à ɓana mɔ ki mɔ̄n ma ɓa ī kède na᷆n. 6 Inyǔlɛ̄, tɔ̀ lakìi à ɓana lìɓâk li Nyambɛ nyɛ̄mɛ̀dɛ, à hɛ̌k ɓē lɛ à yè kàyàda ni Nyāmbɛɛ̀ wɛ̌ŋgɔ̀ŋlɛ à ŋkādal halā ŋ̀kadlàk,7 ndi à sodos nyɛ̄mɛ̀dɛ, à yɔŋ liɓaàk li ŋkɔ̀l, à ponā ɓoòt ɓa binàm; 8 ndi kìi à lèbna nì bìnɛnnɛ bi mût bìnàm, wɛ̀ɛ à sùhus nyɛ̄mɛ̀dɛ lɛ à ɓa mànoglà ìkɛ̀pam ī nyɛ̀mb, ŋ̀ŋ̂, i nyɛ̌mb mbāsa yaga. 9 Jɔ ni jɔn yàk Nyambɛ à yògɓaha nyɛ̄, à ti ki nyɛ̄ jòy li nlɔ̀ɔ̀ moy mɔmasonā, 10 lɛ inyùu jòy li Yesù nyɛn màɓɔŋ mɔmasonā ma nlama uma hisī, tɔ̀ ma ɓa ɓā ye nyɔ̀ɔ ŋgìi, tɔ̀ ma ɓana hana hisī, tɔ̀ ma ɓa ɓā ye ī sī hīni hìsi, 11 nì lɛ hi yaga hilemb hi pahal o lɛ̄ Yesù Krǐstò nyɛn à yè Ŋwɛ̌t, lɛ ndi Nyāmbɛ Tàta ā koōs lìpem.
12 Jɔn, à ɓagwēhaà, lakìi nì ɓeè mànoglà ŋgèdà yɔ̀sonā, hà ndigi bīsū gwɛɛ̀m gwɔtāma ɓee, ndi lòòha lòòhà hanânɔ i ŋgèdà mɛ̀ yè nɔnɔk, wɛ̀ɛ ɓèèɓɔmɛ̀dɛ kɛ̀ɛ̀nana yāga tɔhi na᷆n lòŋnì bìsu, nì wɔ̀ŋi nì sɛ̀hlà; 13 inyǔlɛ̄ Nyambɛ nyɛ̄n à ŋēba ŋguùy yèè i kède na᷆n, lɛ ni sombōl, nì lɛ ni ɓana ŋgùy i ɓɔ̀ŋ màm ma nlēmel nyɛ. 14 Wɛ̀ɛ ɓɔ̀ŋa nī maàm mɔmasonā iɓaɓe minhùŋɓɛ̀, tɔ̀ màmbàdgà, 15 lɛ
ndi ni laā ēba lɛ nì gwèe ɓē nsɔ̀hi, tɔ̀ pìì ŋɛm, ndi lɛ nì yè ɓɔ̀n ɓa Nyambɛ̂, i ɓa ɓe lɛm, i ŋgɛ̀mbɛ hyày hi kodi nì hi ŋkàgdà, hɔ̀ma nì mɓǎy kìkìi còdot hana ŋkɔ̀ŋ hisi, 16 lakìi nì gwèèba ɓàŋga i nîŋ, lɛ ndi mɛ ɓana yādɓɛnɛ i ŋgwà Kristò, lɛ mɛ̀ bilìgip ɓe mɛ nì lìkè yàŋgà, tɔ̀ tùmbɓà yàŋgà.17 Ndi tɔ̀ i ɓā yàà lɛ ɓa kop màcèl mɛ̂m i ŋgìi sɛ̀sɛmà i hemlɛ̀ nân, nì ǹsɔn u hemlɛ̀ nân, wɛ̀ɛ mɛ̀ ŋkɔ̀n masee.
Ŋgɔ mɛ̀ nì ɓèè ɓɔɓasonā dì ŋkɔ̀n masee lòŋ. 18 Ndi yàk ɓèè kî, kɔ̀na màsee inyùu nlèlèm jâm; mɛ̀ nì ɓèè di kɔn yāga masee lòŋ.19 Ndi mɛ̀ mɓōdol Ŋwɛt weēs Yesù ŋ̀ɛm lɛ mɛ̀ yè lɛ mɛ̀ ɔm Timòteò i ɓěnī i mbūs ndèk ŋgèdà, lɛ ndi yàk mɛ̀mɛ̀dɛ ŋ̀ɛm u lɛt mɛ̀ iɓālɛ̄ mɛ̀ ǹyi kìkìi nì yìi. 20 Inyǔlɛ̄ mɛ̀ gwèe ɓē mɛ mùt nûmpɛ nyɛkǐnyɛ̄, nu à gwèe mìnlèlèm mi mahɔŋɔ̂l kìkìi nyɛ̄, lɛ à yè lɛ à toŋ inyùu na᷆n nì màliga. 21 Inyǔlɛ̄ ɓa ɓɔ̄ɓasonā ɓa ńyēŋ ndigi màm map ɓɔmɛ̀dɛ, ndi hà màm ma Yesù Krǐstò ɓee. 22 Ndi nì nnɛ̄k ɓe mbogī lām à gwèe, lɛ à bigwɛ̀l nsɔn lòŋ yada ni mɛ̀ kìkìi mǎn à ŋgwèlel isāŋ, lɛ ndi Mìŋaŋ Mìnlam mi kɛɛ̄ bīsū. 23 Mɛ̀ gwèe nī ɓɔdŋɛm lɛ, iɓālɛ̄ mɛ̀ m̀mal tɛhɛ kìkìì ɓa nlɛ̄ŋ ni mɛ̀, mɛ ɔm nyɛ̄ i ɓěnī kunda yada, 24 mɛ̀ ńyìmbɛ ki ī Ŋwɛ̀t lɛ, yàk mɛ̀mɛ̀dɛ mɛ̀ gatɛ̄k ɓe mɛ lɔ̀. 25 Mɛ̀ bihɛ̀k lɛ mɛ̀ ǹlama ɔm Epàfròditò i ɓěnī, mǎntàta nū ɓěhnà nyɛ dì ŋgwɛ̀l nsɔn lòŋ, nì mùt ǹtoŋ wes sondâ, nu à yè ŋ̀oma nì ŋ̀gwɛ̀lǹsɔn na᷆n lɛ a ti mɛ̀ màm ma nhēŋel mɛɛ̀; 26 inyǔlɛ̄ ŋ̀ɛm u bilēk nyɛ lɛ a tɛhɛ ɓèè ɓɔɓasonā, à cɛɛlàk kì inyùu na᷆n lakìi nì binɔ̄k lɛ à ɓe kɔ̂n. 27 Ŋgɔ à ɓe kɔ̂n yaga halà, ɓɛ̀bɛ̀ɛ̀ nì nyɛ̌mb, ndi ndigi lɛ̄ Nyambɛ à bikɔ̀n nyɛ ŋgɔ̄ɔ; ndi hà inyùù yeē nyɛtāma ɓee, ndi yàk inyùù yɛ̂m, lɛ mɛ̀ tiga lɛ mɛ̀ keha ndudù. 28 Jɔn mɛ̀ nlòòha nyamnda lɛ mɛ ɔm nyɛ̄ i ɓěnī, lɛ ndi iɓālɛ̄ nì ŋ̀kondɛ̄ tɛhɛ nyɛ, ni kɔn màsee, ndi yàk ndùdù yɛ̀m i lok hɔ̀gɓɛ̀. 29 Lɛɛgana nī nyɛ i Ŋwɛ̌t nì màsee ma yoni; tina kì ndòŋ ɓôt ini lìpem. 30 Inyǔlɛ̄ à ɓa yāga à yèŋi ɓɛ̀bɛ̀ɛ̀ nì pedî, ndigi īnyùu ǹsɔn Kristò, lakìi à bilɛ̄hɛl nɔɔ̀m yee ŋ̀ɛm, lɛ ndi a yonos jàm li nhāŋ i kède ǹsɔn nân inyùù yɛ̂m.
	
	
Fìlipì
3

1 À lôgtatā yɛ᷆m, mɛ̀ nsōk kaāl lɛ, Kɔ̀na màsee i Ŋwɛ̌t.Ndi lɛ mɛ tilna ɓèè minlèlèm mi mâm, halā à ŋ́wēes ɓe mɛɛ̀, inyǔlɛ̄ mɛ̀ nlèdes ndigi ɓèe.
2 Nì yihgɛ̀ inyùu ŋgwɔ̄ iì, nì yihgɛ̀ inyùu ɓàgwɛ̀lǹsɔn ɓàɓɛ ɓâ, nì yihgɛ̀ yaga inyùu ɓòt ɓâ, ɓa ntùyɛ manyùù map bìkwèè. 3 Ŋgɔ̀ ɓès ɓɔn dì yè ɓàkwɛ̀ɛ̀baga, inyǔlɛ̄ dì ŋgwèlel Nyambɛ ǹsɔn ni ŋgùy Mbuu, dì yadɓɛ̀gɛ̀ kì inyùu Yēsù Krǐstò, ndi dì tà ɓe lɛ dì ɓodol minsòn ŋ̀ɛm. 4 Tɔ̀ lakìi mɛ̀mɛ̀dɛ mɛ̀ yè lɛ mɛ̀ ɓana ɓɔdŋɛm tɔ̀ inyùu mìnsòn yàa.Iɓālɛ̄ mùt m̀pɛ nyɛkǐnyɛ̄ à nhɔ̄ŋɔl lɛ à kòli ɓāna ɓɔdŋɛm inyùu mìnsòn, wɛ̀ɛ mɛ̀ mɛ̀ nlɔ̀ɔ̀ hâ. 5 Ɓa kwɛ̀ɛ mɛ̀ i kɔ̀là dìlɔ jwɛ̀m di kɔ̀la; mɛ̀ yè mǎn lɔ̀ŋ Isrǎɛ̀l, litēn li Bɛnyāmìn, hìsìŋgisìŋgi man Lòk Hebɛ̀r; inyùu mbēn, mùt Fàrisày; 6 inyùu sòŋ mben, mɛ̀ ɓa têŋgà ǹtoŋ; inyùu tɛ̄lɛɛ̀bsep i nlòl i mbēn, mɛ̀ lèbna ŋgìnsɔ̀hi. p 7 Ndi màm mɔmasonā ma ɓā mɛ̀ yèŋɛ̀, mɛ̀ biyīk aŋ mɔ̄ kìi yàŋgà jâm inyùu Krǐstò. 8 Ŋ̀ŋ̂, hɔ̀dɔ, mɛ̀ ŋāŋ maàm mɔmasonā kìkìi yàŋgà jâm, lakìi mɛ̀ ńyī Kriīstò Yesù Ŋwɛ̀t wɛ̂m, nì lakìi yī ini i nlɔ̀ɔ̀ mâm mɔmasonā. Inyùù yeē nyɛn mɛ̀ bikīda yaga inyùu màm mɔmasonā mɛ̀ ɓeè mɛ̀ gwèe, ndi mɛ̀ ntɛ̄hɛ ki mɔ̄ lɛ ma ye bìnan, lɛ ndi Krǐstò nyɛn a ɓa mɛ̀ yèŋɛ̀, 9 mɛ
lebna kì i kède yeē, lɛ mɛ̀ ɓana ɓaŋ yɛɛ̀m yɛ̂m tɛlɛ̂bsep i ī nlòl i mbēn, ndik ī ī nlòl inyùu hēmlɛ̀ Kristò, tɛlɛ̂bsep i nlòl yak Nyāmbɛ īnyùu hēmlɛ̀; 10 lɛ ndi mɛ yi nyɛ̄, nì lìpemba li litùgɛ̀ jee, nì àdnà njɔnɔk yeè, mɛ yilā kìkìi nyɛ̄ i kède nyɛ̀mb yeè; 11 lɛ tɔ̀ɔ mɛ̀ yè lɛ mɛ̀ pam litùgɛ̀ ɓòt ɓa gatùgɛ i kède ɓàwɔga. 12 Ndi halā à tà ɓe wɛ̌ŋgɔ̀ŋlɛ mɛ̀ m̀mal koòs, tɔ̀lɛ mɛ̀ m̀mal pam pɛlɛs, ndi mɛ̀ nlìgip ni lìkè, lakìi Krǐstò Yesù à yɔ̌ŋ mɛ̀, lɛ tɔ̀ɔ mɛ̀ yè lɛ mɛ̀ yɔŋ ɓɔɔ̀m. 13 À lôgtatà, inyùù yɛ̂m mɛ̀mɛ̀dɛ mɛ̀ ŋāŋ ɓe mɛ lɛ̄ mɛ̀ m̀mal yɔɔ̀ŋ, ndi mɛ̀ mɓɔ̀ŋ ndigi jàm jada lɛ, mɛ̀ hoygà màm ma mmal tagɓɛ̀, mɛ̀ nlìgip ni lìkè lɛ mɛ pam līsūk, 14 mɛ̀ hyandgà nì ŋ̀gwee i pām màm ma niŋī mɛ̀ bisū, lɛ mɛ kos ɓɔ̀m inyùu ǹsèblà Nyambɛ u nlòl i ŋgìì i Krǐstò Yesù. 15 Jɔn ɓèhɓɔɓasonā ɓa dì m̀mal naŋ koŋkoŋ, di ɓana ndòŋ hɔŋɔ̂l ìni, ndi i ɓā nī lɛ nì gwèe ndòŋ hɔŋɔ̂l ìpɛ mukède, ki Nyāmbɛ nyɛ̄n à gasɔ̀ɔ̀lɛnɛ ɓee jàm lini. 16 Ndi ndigi lɛ̄, i hɔ̀ma dì teenɛ, di kilāk mū ǹlèlèm litìŋ, dì ɓangà kì mìnlèlèm mi mahɔŋɔ̂l.17 À lôgtatà, àdɓana lòŋ yada i kōna mɛ̀; lakìi nì gwèe ɓèhɓɔɓasonā kìkìi ndèmbèl, wɛ̀ɛ yìmbnana kì ɓòt ɓàpɛ lɔŋgɛ ɓā ɓā nhyōm nlèlèm halà. 18 Inyǔlɛ̄ ŋgàndàk ì nhyōm yāga, kìkìi mɛ̀ ɓe ɓenà kàl ɓee, ndi mɛ̀ ŋkàl ki ɓèè hanânɔ inyùù yap nì gwǐhà i mìs lɛ ɓa ye ɓàɔ̀ɔ̀ mbasa Krǐstò. 19 Lìsuk jap li ye ndīgi yìmîl; ndi lìɓùm jap jɔn li ye nyāmbɛ wǎp; wɔnyuu yɔn i ye lìpem jap; ɓɔn ɓa nhɔ̄ŋɔl maàm ma hini hìsi. 20 Ndi ɓěs, tìtìs yěs ŋ̀kɔ̀ŋ ì yènɛ̀ nyɔ̀ɔ ŋgìi; dì ntèŋɓɛ ki ɓɛ̀m Ntɔhɔ̂l, Ŋwɛ̀t lɛ Yesù Krǐstò, nu à galòl nyɔɔ̀. 21 Nyɛn à gahèŋha binɛnnɛ bi nyuu ìni ì nsùhus ɓes, lɛ ndi i yilā ǹlèlèm kìkìi nyùù yeē ì ì yoni nì lìpem, kǐŋgèdà ŋgùy à yè lɛ à ebâ, lɛ a suhūs yāga maàm mɔmasonā i sī yeè.
	
	
Fìlipì
4

1 Jɔn, à logtatā ī gwēhaà nì ɓa ɓā ŋkɔ̀n mɛ ŋgǒŋ, nì yè màsee mɛ̂m nì ǹtut wɛ̂m. À ɓagwehâ, yèda yāga siìŋsìŋ halā ī Ŋwɛ̌t.
2 Mɛ̀ nsɔ̄ɔhɛ Ewòdià, mɛ̀ sɔɔhɛ̀gɛ̀ kì Sìntikè, i ɓā hɔ̄ŋɔɔ̀l yada i Ŋwɛ̌t. 3 Ndi mɛ̀ ntɔ̄ɔgɛ ki wɛ̀, à sɔlôŋ nu màliga, lɛ u hola ɓòdàà ɓana, inyǔlɛ̄ ɓa bijòl Miŋaŋ Mìnlam saŋ loòŋ yada ni mɛ̀, ɓɔ nì Klèmɛnsì, nì ɓàsɔ ɓɛ̂m ɓa ɓagwɛ̀lǹsɔn ɓàpɛ, ɓa ɓā gweē mòy i kède kààt nìŋ.4 Kɔ̀na màsee i Ŋwɛ̀t ŋgedà yɔ̀sonā. Mɛ̀ ŋkòndɛ ki kàl lɛ, Kɔ̀na màsee. 5 Lɔŋgɛ na᷆n ŋɛm i yiba nì ɓòt ɓɔɓasonā.Ŋwɛ̌t à gwèe nì mɔ̀ɔ. 6 Nì tòŋ ɓaŋ īnyùu jàm jɔkǐjɔ̄, ndi yiha Nyāmbɛ màm nì nsòmbòl, ni ti kì nyɛ màyègà manjɛ̀l mɔmasonā i ŋgèdà nì nsɔ̄ɔhɛ nyɛ nì yɛ̀mhɛ̀ nyɛ.7 Ndi ǹsàŋ Nyambɛ ū ū nlɔ̀ɔ̀ mahɔŋɔ̂l mɔmasonā u gatāt miŋɛm minaàn nì màhɔŋɔ̂l manân i Krǐstò Yesù.8 À logtatà, mɛ̀ nsōk kaāl lɛ, tɔ̀ mâmbɛ mâm ma ye màliga, tɔ̀ ma mā ye tīk, tɔ̀ ma mā tee sēp, tɔ̀ ma mā gweē ɓē nsɔ̀hi, tɔ̀ ma mā ye màlam, tɔ̀ ma mā nlama naŋ, iɓālɛ̄ lɛm lām i ye mù, nì lìpem, wɛ̀ɛ hɔ̄ŋlana ndīgi màm mana. 9 Yàk màm nì binīgiìl, nì ma nì bikòs, nì ma yāga nì binɔ̄k, nì tehel ki mɔ̄ i mɛ̌nī, gwɛ̀la ndīgi màm mana.Ndi Nyambɛ nū ǹsàŋ à gaɓā ni ɓèe.Màsee ma Paul inyùu lìkèblà li ɓôt ɓa Filīpì 10 Ndi mɛ̀ bikɔ̀n masee kîyaga i Ŋwɛ̌t, lɛ màhɔŋɔ̂l manân inyùù yɛ̂m ma ńyik todɛ̀ hanânɔ; tɔ̀ lakìi nì ɓe hɔŋɔ̂l yaga mɛ̂, ndi pola yɔ̌n ì ɓe heŋêl ɓèe. 11 Ndi mɛ̀ mpōdol ɓe mɛ hālā īnyùu njɛ̄lɛl mɛ̀ ɓe cɛlɛ̂l; inyǔlɛ̄ mɛ̀ mɛ̀ binīgil lɛ, tɔ̀ imbɛ̄ɛ ndoòŋ yèènɛ mɛ̀ yìi, mɛ̀ legel ɓaŋ mùt nûmpɛ mis.12 Mɛ̀ ńyī nsàmb, mɛ̀ yîk kì yɔ̀gɔ̀p. Mɛ̀ m̀mal nigil manjɛ̀l mɔmasonā nì i kède màm mɔmasonā i nūù, tɔ̀lɛ mɛ̀ kɔ̀nɔ̀k njàl, i yɔ̀gɔ̀p, tɔ̀ i sàmb. 13 Mɛ̀ gwèe ŋgùy i ɓɔ̀ŋ màm mɔmasonā inyùu nū à nlèdes mɛ̂. 14 Ndi tɔ̀ halà, nì biɓɔ̀ŋ lɔŋgɛ ŋgàndàk, lakìi nì biàdɓa lôŋ yada ni mɛ̀ i kède njīihà yɛ̀m. 15 Ndi ìlɔ̀ɔ̀ kì halà, à ɓôt ɓa Filīpì, ɓèèɓɔmɛ̀dɛ nì ńyī lɛ biɓèe bi Miŋaŋ Mìnlam i ŋgèdà mɛ̀ binyɔ̄dnɛ Màkèdonìà, ǹtoŋ tɔ̀ wada ù biàdɓa ɓe ni mɛ̀ inyùu tīna màkèblà, hàndugi ɓeeɓɔtāma. 16 Inyǔlɛ̄ yàk nyɔ̀ɔ Tèsàlonīkà, nì biɔ̄m mahola īnyùu màm ma ɓe heŋêl mɛ̀, hà ŋgèlè yàda yɔ̀tama ɓee, ndi ìlɔ̀ɔ̀ hâ. 17 Ndi halā à tà ɓe wɛ̌ŋgɔ̀ŋlɛ mɛ̀ ŋɛ̀ɛ̀ likèblà, ndi mɛ̀ ŋɛ̀ɛ̀ ndigi màtam lɛ ŋ̀aŋga nân u ɓôl. 18 Mɛ̀ m̀mal koōs maàm mɔmasonā, mɛ̀ yògi yāga kiì. Ŋgɔ mɛ̀ yoni, lakìi mɛ̀ bikòs mâm nì biōmlɛ mɛ nì Èpàfròditò: ma ye ǹtɔ̀dɛ̀ njîŋ, nì lɔŋgɛ sɛ̄sɛ̄mà i nlēmel Nyambɛɛ̀. 19 Ndi Nyambɛ wɛ̀m nyɛn à gatī ɓee hīkìi jàm li nhēŋel ɓee kǐŋgèdà lìŋgwàŋ jee i kède lìpem i Krǐstò Yesù. 20 Ndi lìpem li ɓa nì Nyambɛ Tàta wès i ɓɔ̀ga ni ɓɔ̀ga. Ààmɛ̀n.21 Yègnana yāga ɓapūbhaga ɓɔɓasonā i Krǐstò Yesù.Lògtatā dì yè lòŋ i ńyegā ɓee. 22 Ɓàpubhaga ɓɔɓasonā ɓa ńyegā ɓee, ndi lɔŋgɛ lɔ̄ŋgɛɛ̀ ɓana ɓa ye ī mbāy Kāysà.23 Kàrîs Ŋwɛ̀t wes Yesù Krǐstò i ɓa nì ɓèèɓɔɓasonā.


Kòlosè
1


1 Paul, ŋ̀oma nū Yēsù Krǐstò kǐŋgèdà sòmbòl Nyambɛ̂, nì Tìmòteò, mǎntàta wěs. 2 À ɓâpubhaga nì lògkeē i ɓonyoni i Krǐstò ɓa nì yè i Kòlosè, kàrîs ì nlòl yak Tàta wěs, nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ.Màsɔɔhɛ̀ ma Paul inyùu ɓàhemlɛ̀ Krǐstò ɓa Kolōsè 3 Dì ntī Nyambɛɛ̀, Ìsaŋ Ŋwɛ̀t wes Yesù Krǐstò, màyègà ŋgèdà yɔ̀sonā dì nsɔ̄ɔhɛ inyùu na᷆n, 4 lakìi dì binɔ̄k inyùu hēmlɛ̀ nì nhēmlɛ Kriīstò Yesù, nì inyùu gwēha nì gwèe īnyùu ɓàpubhaga ɓɔɓasonā, 5 inyùu ɓɔ̄dŋɛm i ye m̀ɓiâk nyɔ̀ɔ ŋgìì inyùu na᷆n. Yɔn nì binɔ̄k yaga i ŋgèdà bìsu i kède ɓàŋga i maliga ma Miŋaŋ Mìnlam mi bipām i ɓěnī; 6 kìkìì mi ye kì ŋkɔ̀ŋ hisi wɔnsonā, mi numûk màtam, mi kɛnɛ̀k kì nì bìsu, kìkìì mi mɓɔ̀ŋ yâk nyɔ̀ɔ ɓěnī ìɓòdòl kɛl nì binɔ̄k nì tibîl yi kari᷆s Nyambɛ nì màliga. 7 Ŋwɔ yaga ŋwɔn nì binīgil yak Èpafrà, s nu à yè sɔ ŋkɔ̀l wes nu gwēhaà, nì nu à yè mùt hemlɛ̀ kìkìi ǹlìmil Kristò inyùù yês, 8 nyɛ ki nyɛ̄n à biāŋlɛ ɓes inyùu gwēha na᷆n i kède Mbūu.9 Jɔ ni jɔn yàk ɓès kî, ìɓòdòl yaga kɛl dì binɔ̄k màm mana, dì ŋŋwàs ɓe sɔɔhɛ inyùu na᷆n, nì yɛ̀mhɛ̀ lɛ, ni ɓa ǹyɔnɔ̂k i yī sòmbòl yee i kède pèk nì ɓàŋga yī i Mbuu yɔ̀sonā. 10 Ha nī nyɛn nì gahyōm ndigi kìkìì i kolī nì ɓòt ɓa ye ī sī Ŋwɛ̌t, ndi ni lemel nyɛ̄ manjɛ̀l mɔmasonā, lɛ ni num yāga matam i kède hī lɔŋgɛ nsɔ̄n, ni kɛɛ̀ kì bisū i yī Nyāmbɛ ɓàŋga lìyîk, 11 lɛ ni yaba nì lìpemba kǐŋgèdà ŋgùy ì lìpem jee i kède hōnɓà nì wɔŋgut yɔsonā. Lòŋnì màsee. 12 ni ti Ìsaŋ màyègà, nu à ɓɔ̌ŋ ɓèè lɛ ni kɔlā ī ɓāna ŋgàbàɓum ɓàpubhaga ɓa gweē ī kède màpubi. 13 Nyɛn à hèa ɓès i sī ànɛ̀ jiibɛ̀, ndi à jubūs ɓes i sī ànɛ̀ Man nu gwēha yēe; 14 nì nyɛ nyɛn dì gwèènɛ kɔ̀blà nì màcèl mee, halà wɛ̀ɛ ŋwèhèl inyùu bìɓeba gwes.15 Nyɛn à yè pònà Nyambɛ̂, nu à nnɛ̄nɛ ɓēe, à yè m̀ɓòggwee ī kède bìhègel gwɔbisonā. 16 Inyǔlɛ̄ màm mɔmasonā ma hèga nì nyɛ, ma mā ye ī ŋgìi, nì mana ma ye hīsī, màm ma nnɛ̄nɛɛ̀, nì màm ma nnɛ̄nɛ ɓēe; tɔ̀ ma ɓa yàà ɓa-ànɛ̀ ɓa yogī ī ŋgìŋgiì, tɔ̀ ɓa ɓā ye ɓɛ̀t ndôŋ ànɛ̀ ìpɛ, tɔ̀ ɓàkaambɔ̄k yaga, tɔ̀ ɓa ɓā gweē kùndɛ̀ ì ànɛ̀. Ŋgɔ màm mɔmasonā ma hèga nì nyɛ, ma yenɛ̀ kì inyùù yeè. 17 Ndi nyɛn à yè nu à ɓǒk màm mɔmasonā bisū, màm mɔmasonā ma yenɛ̀ kì inyùù yeè. 18 Ndi à yè ŋ̀ɔ nyuu, halā à yè lɛ, ǹtoŋ; nu à yè bìɓèe, m̀ɓòggwee ī kède ɓàwɔga, lɛ ndi a ɓa nū bìsu manjɛ̀l mɔmasonā. 19 Inyǔlɛ̄ i lēmel Nyāmbɛ lɛ̄ bìyonol gwɔbisonā bi ɓanɛ ī kède yeè, 20 nì lɛ inyùù yeē a saŋgal màm mɔmasonā nì nyɛmɛ̀dɛ, tɔ̀ ma ɓā yàà ma mā ye hīsī, tɔ̀ ma mā ye ī ŋgìi, lakìi à kop ǹsàŋ inyùu màcèl ma mbasa yeè.21 Ndi ɓèè ɓa nì ɓeè ɓàɓaglaga ni ɓàɔ̀ɔ̀ i kède màhɔŋɔ̂l manân nì i kède mìnsɔn minân mìmɓɛ, 22 hanânɔ ni à m̀mal saŋgal ɓee nì nyɛmɛ̀dɛ inyùu nyɛ̀mb i kède nyùu ì mìnsòn ŋwee, lɛ ndi a pamna ɓèè bisū gwee kìkìi ɓàpubhaga nì ɓa ɓā gweē ɓē lɛm, nì ɓa ɓā nlà ɓe cega jâm. 23 I ɓā nī lɛ nì tìŋi nì hemlɛ̀ nân, nì siŋīp ki sìŋsìŋ iɓaɓe pîŋglà; nì iɓālɛ̄ nì m̀pamɓa ɓe ni ɓɔ̄dŋɛm i Miŋaŋ Mìnlam, mi nì binɔ̄k, mi mī āŋlana kì i kède bìhègel gwɔbisonā hana ŋkɔ̀ŋ hisi; inyùù yeē nyɛn yàk mɛ̀ Paul mɛ̀ yìlna ǹlìmil.24 Ndi hanânɔ ni, mɛ̀ ŋkɔ̀n masee i kède njɔ̄nɔk mɛ̀ gwèènɛ īnyùu na᷆n, inyǔlɛ̄ mɛ̀ mmɛ̀ɛ̀hɛ yaā i kède mìnsòn ŋwɛ̂m màm ma ŋgi sômblàgà nì mɛ̀ inyùu njīihà Krǐstò inyùu nyùù yeè, halā à yè lɛ ǹtoŋ. 25 Mu nyɛ̄n mɛ̀ yìla yāga nlìmil, kǐŋgèdà ǹsɔn kindàk Nyambɛ à ti mɛ̀ inyùu na᷆n, lɛ ndi mɛ pegēs ɓàŋga Nyambɛ hɔ̀ma nyɛ̂nsonā, 26 halā à yè lɛ jìmb li ɓā li solī ìɓòdòl yaga ɓɔ̀ga nì i kède cày cɔdisonā, ndi hanânɔ li nsɔlana ɓapubhaga ɓee. 27 Ɓɔn Nyāmbɛ à gwes yīs kinjɛ̄ lìŋgwàŋ li lipem inyùu ɓòt ɓa bilɔ̀ŋ bìpɛ li ye ī kède jìmb lini lɛ, Krǐstò i kède na᷆n, ɓɔdŋɛm i lipem. 28 Nyɛn ɓěs dì ŋāŋaàl, dì ɓehgɛ̀ hi mût, dì niigàgà kì hi mût nì pèk yɔ̀sonā, lɛ ndi di pamna hīkìi mùt bisū gwee ǹnaŋâk koŋkoŋ i Krǐstò Yesù.29 Inyùu jàm lini jɔn mɛ̀ ntùmbɓana halà, mɛ̀ hyandgà kì kǐŋgèdà ŋgùy à ŋēba i kède yɛ̂m nì lìpemba.


Kòlosè 
2

1 Jɔn mɛ̀ nsòmbol lɛ ni yi kīnjɛ̄ ndòŋ hyanda mɛ̀ nhyānda inyùu na᷆n, nì inyùu ɓā ɓā ye nyɔ̀ɔ Làòdìkeà, yàk nì inyùu ɓāpɛ ɓɔɓasonā, ɓa ye ŋgì tɛhɛ su wɛ̂m; 2 lɛ mìŋɛm ŋwap mi kos hɔ̀gɓɛ̀, iɓālɛ̄ ɓa edi ɓɔ̄ nì ɓɔ i kède gwēhaà, ndi pèk yàp i ɓa ǹyɔnɔ̂k inyùu lìŋgwàŋ jee jɔlisonā, kàyèlɛ ɓa tibil yāga yi jimb* li Nyambɛ̂, nì li Isāŋ, nì li Kr�stò.3 Inyǔlɛ̄ màsòò ma pêk mɔmasonā, nì ma yi, ma solnɛ ndīgi ī kède yeè. 4 Mɛ̀ ŋkèlel yaā halà, lɛ ndi mùt nyɛkǐnyɛ̄ à lòk ɓaŋ ɓèè i yɔ̀ŋà ɓèè ni bìpodol gwee. 5 Inyǔlɛ̄, tɔ̀ lakìi mɛ̀ tà ɓe mɛ nyɔ̀ɔ nì mìnsòn, mbuu wɛ̂m u ye nyɔ̀ɔ ɓěnī, mɛ̀ kɔ̀nɔ̀k màsee i tɛ̄hɛ màm manân kìkìì ma tee lɔ̄ŋgɛɛ̀, nì i tɛ̄hɛ kìkìi hēmlɛ̀ nì nhēmlɛ Kriīstò i ye ɓàlɛ̀dga.6 Jɔn kìkìi nì bikòs Kristò Yesù, Ŋwɛ̌t, hyumlana ndīgi hālā ī kède yeè, 7 lakìi nì m̀mal ɔ mīŋkàŋ, ni oŋlak kì i kède yeè, ni om kì màkòò hisī siìŋsìŋ i kède hēmlɛ̀ nân, kìkìì ɓa binīiga ɓee, lɛ ni yaba yāga ni tī màyègà.8 Nì yihgɛ̀ lɔŋgɛ̂, lɛ mùt à tiga lɛ à kɛnā ɓee miŋkōm ni pèk ɓòt nì bìyoglo bi malògâ, kǐŋgèdà bìlɛm bi ɓôt ɓa binàm, tɔ̀ kǐŋgèdà bìɓuk bi mɓòk i kède màeba ma ŋkɔ̀ŋ hisi, ndi hà kǐŋgèdà Krǐstò ɓee. 9 Inyǔlɛ̄ ŋgìm lìɓâk li Nyambɛ nyɛ̄mɛ̀dɛ, nyà ì yoni, ì yììnɛ ndīgi ī kède nyùù yeè; 10 nì lɛ, nì yè ǹyɔnɔ̂k i kède yeē, nu à yè ŋ̀ɔ i ŋgìi ŋ̀kaambɔk wɔnsonā, nì kùndɛ̀ yɔ̀sonā. 11 Nì bikwɛ̀ɛ̀ba ki ī kède yeè, hà lìkwɛ̀ɛ̀ li mɔɔ ma ɓôt ɓee, i ŋgèdà nì bipāmɓa ni nyùu mìnsòn i kède lìkwɛ̀ɛ̀ li bilòl ɓee nì Krǐstò. 12 Inyǔlɛ̄ nì bijùba lôŋ yada ni nyɛ̄ ŋgèdà nì bisòblànà; nì bitùglana ki ī kède yeē ŋgèdà nì bihēmlɛnɛ ŋguùy Nyambɛ̂, nu à tùgul nyɛ̄ i kède ɓàwɔga. u 13 Ŋgɔ à binìŋis yâk ɓèè lôŋ yada ni nyɛ̄, i ŋgèdà nì ɓeè ɓàwɔga inyùu màhòhà manân nì inyùu lìɓâk li ŋgikwɛ̀ɛ̀bà li minsòn minân, inyǔlɛ̄ à ŋwèhel ɓès mahòhà mes mɔmasonā, 14 i ŋgèdà à sǎs màtìlà ma kaàt ì ɓa ɓât ɓès pil, halā à yè lɛ màtìŋ, inyǔlɛ̄ mɔn ma ɓā kɔɔ̀lɓà ɓěs. Ìlɔ̀ɔ̀ kìhalà, à hèa yāga yɔ ī pōla yeēs ɓěs nì nyɛ, i tòmòl à tòmol yɔ̀ i mbāsa. 15 À tùus ɓàkaambɔ̄k, nì ɓa ɓā gweē kùndɛ̀ i ànɛ̀ à weha ki ɓɔ̄ nyùu mɓàmba, i ɓēmbɛ à ɓembɛ ɓɔ̄ ŋgìi mbāsa.
16 Jɔn mùt nyɛkǐnyɛ̄ à om ni ɓaŋ ɓèe ǹsɔ̀hi inyùu jɛ̄, tɔ̀ inyùu nyɔ̄, tɔ̀ inyùu ɓɔ̀ kɛl ŋgànd, ɓɔ̀ màtel ma soŋ, ɓɔ̀ màŋgwà ma sabàt; w 17 màm mana ma ye ndīgi tìdiī i maàm ma galɔ̀ɔ, ndi nyùu màm ma yɔ̀mɛ̀dɛ ì yè Krǐstò.18 Mùt nyɛkǐnyɛ̄ à sèlha ɓaŋ ɓèè ɓɔ̂m nân, lakìì nyɛmɛ̀dɛ à ŋgwēs undā suhùs-nyuu, à ɓeghàk kì aŋgɛ̀l, à tɔ̀ŋlàk màm ma à màà tɛhɛ ɓēe, à hùmblàk nyùù yaŋgà kǐŋgèdà hɔŋɔ̂l yee i minsòn, 19 ndi à adɓɛ ɓe ni ŋ̀ɔ, inyǔlɛ̄ nyùu yɔ̀sonā ì nnōgda ndigi àdnà nyɛnī, ì edi kì lɔŋgɛ ī kède àdnà yee inyùù yeè, ndi ì hɔlɔ̂k màhɔ̂l ma nlòl yak Nyāmbɛɛ̀. 20 Iɓālɛ̄ nì biwēha ni Krǐstò i pɛ̀s biɓuk bi mɓòk i kède màeba ma ŋkɔ̀ŋ hisi, wɛ̌ŋgɔ̀ŋlɛ nì ŋgi nîŋlàk ŋkɔ̀ŋ hisi, inyǔkī ni nì nsùhus ɓeeɓɔmɛ̀dɛ i nōgoòl màtìŋ mana lɛ, 21 Ù yɔ̀ŋ ɓaŋ, tɔ̀ nɔ̀ɔ̀dɛ̀ yaga, ndi tɔ̀ tihbà; 22 kǐŋgèdà màɓehna ma ɓôt nì màeba map, gwɔ̀m bi gwɔ̄bisonā bi nlama ndigi cība iɓālɛ̄ bi ŋgwèèlànà. 23 Ndòŋ mâm ini i nnɛ̄nɛɛ̀ wɛ̌ŋgɔ̀ŋlɛ pèk, mu ɓēgeès ɓa mɓēges Nyambɛ kǐŋgèdà sòmbòl yap, nì sùhùsnyuu, nì kèp ɓa ŋkèp manyùu. Ɓàŋga lìpem ì tà ɓe mukède, ndi ndigi lɛ̄, ɓa nuus ŋgǒŋ mìnsòn.
	
Kòlosè 
3


1 Jɔn iɓālɛ̄ nì bitùglana lôŋ yada ni Krǐstò, wɛ̀ɛ yēŋa nī maàm ma ye nyɔ̀ɔ ŋgìi, i hɛ̌t Krǐstò à yììnɛ ī yèènɛ yee wɔ̀ɔ̀ waalōm Nyambɛɛ̀. 2 Màhɔŋɔ̂l manân ma ɓanɛ ndīgi īnyùu màm ma ŋgiì, ndi hà inyùu màm ma hana hisī ɓee.3 Inyǔlɛ̄ nì biwɔ̄, ndi nìŋ nân i solī lòŋ yada ni Krǐstò yak Nyāmbɛɛ̀. 4 Ŋgèdà Krǐstò, nu à yè nìŋ yes, à gasɔ̀ɔ̀la, ha nī nyɛ̄n yàk ɓèe nì gasɔ̀ɔ̀la lôŋ yada ni nyɛ̄ mu līpēm.
5 Nɔla nī bijò binân bi ye hāna hisī: ndèŋg, nì nyɛ̀ga, nì ŋ̀kàŋ minhɛŋa, nì ŋgǒŋ ɓɛ̄, nì hep, inyǔlɛ̄ yɔn i ye ɓòŋòl bìsat. 6 Inyùu màm mana nyɛn hìun hi Nyambɛ hī nlòl i ŋgìi ɓɔ̀n ɓa ndɔk; 7 yàk ɓèe, nì ɓe hyumûl mu ī ŋgèdà bìsu, i nìŋìl nì ɓe niŋìl mu màm mâ. 8 Ndi hanânɔ ŋgèdà ìni, yàk ɓèè kî, ŋwàha màm mana mɔmasonā: hìun, nì nyay, nì ɓeba ŋɛm, nì lìòbòhjǒy, nì bìpodol bi ŋgagàl manyɔ̀ manân. 9 Nì tɛɛmbana ɓaŋ ɓèè ni ɓèè lakìi nì biɛ̀ŋgla ni ǹlòmbi mût nì dìpa cee, 10 ndi nì ɛŋgɛ̄p muùt yɔ̀ndɔ, nu à ntèmb yɔndɔ i kède yī kǐŋgèdà pònà i nu à hɛ̌k nyɛ̄. y
11 Ŋgɔ tɔ̀ ndɔdla mǎn Grǐkìà nì mǎn Lòk Yudà ì tà ha ɓee, tɔ̀ ì ŋ̀kwɛ̌bàgà tɔ̀ ŋgìkwɛ̀ɛ̀bà, tɔ̀ ì ǹhuu mùt, tɔ̀ ì mǎn Lòk Sitìà, tɔ̀ ì ŋkɔ̀l, tɔ̀ ì ŋ̀gwelês; ndi ndigi lɛ̄, Krǐstò nyɛn à yè màm mɔmasonā i kède ɓɔ̄ɓasonā.12 Jɔn, lākìi Nyāmbɛ à tɛp ɓèe kìkìi ɓàpubhaga nì ɓa à ŋgwe᷆s, wɛ̀ɛ ɛ̀ŋgɓana nī ŋɛm u yoni nì kɔ̀nàŋgɔɔ, nì lɔŋgɛŋɛ̄m, nì sùhùsnyuu, nì ŋɛm limà, nì u wɔŋgut, nì honɓànàgà ɓèè nì ɓèe, 13 nì ŋwèhlàgà kì ɓèè ni ɓèe, tɔ̀ iɓālɛ̄ mùt à ntɔ̀gha inyùu mǎsāŋ; kìkìi Ŋwɛ̌t à biŋwèhel ɓee, yàk ɓèe ɓɔ̀ŋa hālà. 14 Ndi i ŋgìi màm mana mɔmasonā, ɛ̀ŋgɓana kì gwehâ, inyǔlɛ̄ yɔn i ŋàt mɔ lɔ̄ŋgɛ
nyà ì yoni. 15 Ndi ǹsàŋ Kristò u anɛ̄ ī kède mìŋɛm minân; inyùù yeē ki nyɛ̄n nì bisèblana lɛ ni ɓa nyùù yadā; nì tinâk kì màyègà. 16 Ɓàŋga i Kristò i yen ɓěnī ńyabgà, kàyèlɛ nì niigàgà, nì ɓehnàgà kì ɓèè ni ɓèè i kède mìŋgɛ̀n mi cembi nì pèk yɔ̀sonā, nì mimpɛ mi biɓegês, nì mi mī
nlòl i ŋgùy Mbuu, ndi nì tublàk Nyambɛ cèmbi nì kàrîs i kède mìŋɛm minân. 17 Ndi hikìi jàm nì mɓɔ̀ŋ, tɔ̀ nì bìɓàŋga, tɔ̀ i kède mìnsɔn, ɓòŋlana ndīgi mɔ̄ i jòy li Ŋwɛt lɛ Yesù nì tinâk kì Nyambɛ Tàta màyègà inyùu jòy jee.Nyà nì nyà maɓehna i kède nìŋ yɔndɔ
18 À ɓodàa, sùhlana ɓèèɓɔmɛ̀dɛ i sī ɓàlom ɓanân, kìkìì i kolī nì Ŋwɛ̌t. 19 À ɓalom, gweha ɓàà ɓanân, 20 À ɓɔn, noglana ɓàgwâl ɓanân i kède màm mɔmasonā, inyǔlɛ̄
halā à nlēmel Ŋwɛt. 21 À ɓee ɓasāŋ, nì unɓaha ɓaŋ ɓɔ̀n ɓanân, mìŋɛm mi tiga hɔy ɓɔ. 22 À ɓee miŋkɔ̀l, noglana ɓā
ɓā ye ɓɛ̀t ɓanân kǐŋgèdà mìnsòn, i kède màm mɔmasonā, hà nì bìhèŋɓà bi bitēe bi mis ɓee, kìkìi ɓàlemêl ɓòt ɓa mɓɔ̀ŋ, ndi nì lɔŋgɛŋɛ̄m inyùu wɔ̀ŋi Ŋwɛt. 23 Tɔ̀ kinjɛ̄ jàm nì ŋgwɛ̀l, gwɛ̀la jɔ̄ nì ŋ̀ɛm wɔnsonā, wɛ̌ŋgɔ̀ŋlɛ Ŋwɛ̀t nyɛn nì ŋgwèlèl, ndi hà ɓòt ɓee, 24 lakìi nì ńyī lɛ nì gakòs ŋgabàɓum ni Ŋwɛ̌t kìkìi ǹsaâ; nì ŋgwèlel Ŋwɛt lɛ Krǐstò.
25 Inyǔlɛ̄ mùt à mɓɔ̀ŋ jâm li tee ɓē sep à gakòs ki ǹsaâ inyùu jàm li tee ɓē sep à biɓɔ̀ŋ; ndɔdla ì tà ɓe inyùu mùt nyɛkǐnyɛ̄. 


Kòlosè
4

1 À ɓee ɓɛt, gwèèlana yāga miŋkɔ̀l minân màm ma tee sēp, nì ma mā kolī, lakìi nì ńyī lɛ yàk ɓèè kî nì gwèe Ŋwɛ̀t i ŋgìi. c 2 Tèŋɓana nì màsɔɔhɛ̀, nì yènàk kì pèè mukède lòŋnì ti màyègà; 3 sɔɔhana kì inyùù yes nlèlèm halà, lɛ ndi Nyāmbɛ ā yiīblɛ ɓès ŋwɛmɛl inyùu ɓàŋga yee i āŋaàl jìmb li Kristò; 4 inyùù yeē nyɛn mɛ̀ kèŋnɛ hāna, lɛ mɛ sɔlɔ̄l kì jɔ, kìkìì i nsòmbla ni mɛ̀. 5 Hyomgana kìkìi ɓòt ɓa nnɔ̄l nyuu bisū bi gwaŋgà bi ɓôt, pèghana kì ŋgèdà. 6 Mìŋkwɛ̀l minân mi ɓa ŋgèdà yɔ̀sonā nì kàrîs ǹnèhâk nì ɓǎs, ndi ni yi kìkìi nì ǹlama t�mbhɛ hikìi mùt.
7 Tìkikò, mǎntàta wès nu gwēhaà, ǹlìmil u hemlɛ̀, nì sɔ
ŋkɔ̀l u Ŋwɛt, nyɛn à gayīs ɓee màm mɛ̂m mɔmasonā. 8 Mɛ̀
ŋ̀ɔm nyɛ ɓěnī inyùu jàm lini, lɛ a laā yī kìkìi ɓèe nì yìi, nì lɛ a hogɓaha mìŋɛm minân; d 9 ɓɔnà Onèsimò, e
mǎntàta wès nu hēmlɛ̀, nì nu gwēhaà, nu à yè mùt nàn.
Ɓɔn ɓa gayīs ɓee màm mɔmasonā ma ŋgwelā nyɔnɔ̄.
10 Àrìstarkò, f sɔ ŋkom wɛ̂m, à ǹyegā ɓee, ɓɔnà Markò, g
nyàndom Bàrnabà [nu nì bikòs litìŋ inyùu yeē; iɓālɛ̄ à ǹlɔ nyɔ̄ɔ̄ ɓěnī, lɛɛgana nyɛ̄ lɔ̄ŋgɛɛ̀]; 11 yàk Yesù, nu à nsèbla ki lɛ̄ Yustò, à ǹyegā ɓee; ɓòt ɓa ɓɔ̄n ɓa bilòl hemlɛ̀
ɓakwɛ̀ɛ̀baga, ɓana ɓɔtāma ɓɔn ɓa ye ɓàsɔ ɓɛ̂m ɓa ɓagwɛ̀lǹsɔn inyùu ànɛ̀ Nyambɛ̂, ɓa ɓā biyìla hɔ̂gɓɛ̀ yɛ̂m.
12 Èpafrà, h mùt wàda i kède na᷆n, nì ŋ̀kɔ̀l Kristò Yesù, ǹyegā ɓee, nyɛn à nhyānda yaga ŋgedà yɔ̀sonā inyùu na᷆n i kède màsɔɔhɛ̀, lɛ ni siŋīp sìŋsìŋ kìkìi ɓòt ɓa mmal naŋ, ǹyɔnɔ̂k nì hemlɛ̀ i kède sòmbòl Nyambɛ yɔ̄sonā. 13 Inyǔlɛ̄ mɛ̀ mɓɔ̀k mbogī inyùù yeē lɛ à nlìgip ŋgandàk inyùu na᷆n, nì inyùu ɓòt ɓa ye nyɔ̀ɔ Làòdìkeà, yàk nì inyùu ɓā ɓā ye Hìèràpolì. 14 Lukàs, i ŋgàŋgàŋ nu gwēhaà, à ǹyegā ɓee; halā kì nì Demàs. 15 Yègnana lògtatā yēs i ye nyɔ̀ɔ Làòdìkeà, lɔŋgɛ lɔ̄ŋgɛɛ̀ Nimfàs, nì ǹtoŋ u ŋkɔ̀dɓa ndāp yeè. 16 Ndi iɓālɛ̄ nì m̀mal aŋ kààt ìni i kède na᷆n, wɛ̀ɛ ɓɔ̀ŋa lɛ̄ i eŋa kì nyɔ̀ɔ ntōŋ Laòdìkeà; ɓɔ̀ŋa kì lɛ yàk kààt ì ǹlol Làòdìkeà i eŋa ɓěnī. 17 Ndi kàla Àrkipò k lɛ, tibil tēeda nsɔn ù bilɛ̄ɛgɛ ni Ŋwɛ̌t, lɛ u yonos wɔ̄ ɓàŋga lìyonhàk. 18 Màyègà ma wɔɔ wɛ̂m mana, mɛ̀ Paul. Ɓìgdana ŋgàdà yɛ̀m. Kàrîs i ɓa nì ɓèe.


1 Tèsàlonīkà
1
	
1 Paul ɓɔnà Sìlvanò nì Tìmòteò, dì ntìlna ntoŋ u ɓôt ɓa Tesàlonīkà l u ū ye ī Nyāmbɛ Tàtâ nì i Ŋwɛ̀t lɛ Yesù Krǐstò.Kàrîs ì nlòl ni Nyāmbɛ Tàta wès, yàk nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ.
2 Dì ntī Nyambɛ màyègà ŋgèdà yɔ̀sonā inyùu na᷆n, dì tobôk ɓèè ɓɔɓasonā mǒy i kède màsɔɔhɛ̀ mes. 3 Ndi bisū bi Nyambɛ nì Tàta wès dì ŋŋwàs ɓe ɓigda nsɔn naàn u hemlɛ̀, tɔ̀ ndùmbɓà nàn inyùu gwēhaà, tɔ̀ kìkìi nì nhōnɓa i kède ɓɔ̄dŋɛm naàn inyùu Ŋwɛ̀t wes Yesù Krǐstò. 4 Ndi, à lôgtatā Nyāmbɛ à ŋgwe᷆s, dì ńyī lɛ à tɛp ɓèe, 5 inyǔlɛ̄ Mìŋaŋ Mìnlam ŋwes mi bipām i ɓěnī, hà ndigi nì bìɓàŋga gwɔtāma ɓee, ndi yàk nì lìpemba, nì ŋgùy Mbuu M̀pubi, nì ŋgàndàk hemlɛ̀, kìkìi ɓèèɓɔmɛ̀dɛ nì ńyī kinjɛ̄ ndòŋ ɓòt dì biēba ɓehɓɔmɛ̀dɛ ɓěnī inyùu na᷆n. 6 Nì biyìla ɓakona ɓēs, nì ɓa Ŋwɛt, lakìi nì bilɛ̄ɛgɛ ɓàŋga i nì ŋgàndàk njiihà,m lòŋnì masee ma nlòl ni Mbūu M̀pubi, 7 kàyèlɛ nì biyìla yāga ndembèl inyùu ɓàhemlɛ̀ ɓɔɓasonā ɓa ye Màkèdonìà, nì ɓa Akayà. 8 Inyǔlɛ̄ ɓàŋga i Ŋwɛt i binōogà, i lolàk i ɓěnī, hà ndigi Màkèdonìà nì Àkayà ɓɔtāma ɓee, ndi hemlɛ̀ nì nhēmlɛ Nyambɛ ī ŋkɛ ŋgāān hikìi hɔ̀ma, kàyèlɛi nsòmbla ha ɓe ni ɓès lɛ di pɔt jàm. 9 Inyǔlɛ̄ ɓɔmɛ̀dɛ ɓa l1 ŋāŋal inyùù yes, kìkìi dì bijòp i ɓěnī, nì kìkìi nì bihyɛ̀lɓa i pɛ̀s Nyambɛ̂, nì heā ki bìsat, lɛ nì ŋgwèlel Nyambɛ nū nìŋ, nì nu à yè ɓàŋga; 10 nì lɛ nì mɓɛ̀m Man weē à nlòl i ŋgìi, nu Nyāmbɛ à tùgul ī kède ɓàwɔga, halā à yè lɛ Yesù, nu à nsòŋ ɓes lɛ di pɛy hìun hi nlɔ̀.


	
1 Tèsàlonīkà
2
	
1 Ŋgɔ ɓèèɓɔmɛ̀dɛ kî, à lôgtatà, nì ńyī lɛ màjòp mes dì bijǒp ɓěnī ma ɓeè ɓe yaŋgà, 2 tɔ̀ lakìi dì biɓòk sɔn njɔnɔk inyùu bìɓòmòl ɓa biɓòmol ɓes nyɔ̀ɔ Fìlipì, kìkìi ɓèèɓɔmɛ̀dɛ nì ńyī, dì bipɔ̄t yaga ni màkend inyùu ŋgùy Nyambɛ wès, lɛ di aŋlɛ ɓèè Miŋaŋ Mìnlam mi Nyambɛ ī kède ŋgàndàk kèp ɓa bikèp ɓes. n 3 Inyǔlɛ̄ màɓehna dì mɓēhɛ ɓoòt ma nlòl ɓe biyòmòk, tɔ̀ nyɛ̀ga, tɔ̀ mandɔ̄n; 4 ndi kìkìi Nyāmbɛ nyɛ̄mɛ̀dɛ à bigwēs ŋwehēl ɓes Mìŋaŋ Mìnlam, halā kì nyɛn dì mpɔ̄t, ndi hà kìkìi ɓàlemêl ɓòt ɓee, ndik ɓàlemêl Nyambɛ̂, nu à ŋ́wàn miŋɛm ŋwes.
5 Inyǔlɛ̄ dì bilèbna ɓe kɛlkǐkɛ̄l kìkìi ɓòt ɓa mpɔ̄t biɓàŋga bi lelè, kìkìi ɓèèɓɔmɛ̀dɛ nì ńyī, tɔ̀ nì bìhèŋɓà bi hep nì ŋ̀kùs; Nyambɛ à yè mbògi. 6 Dì biyēŋ ɓe lipem ni ɓòt, tɔ̀
nì ɓèe, tɔ̀ nì ɓapɛ, 7 tɔ̀ lakìi dì ɓeè tɔy lɛ dì ɓambāp kìkìi ɓàoma ɓā Kriīstò. Ndi dì ɓe ɓoyhɛ̀ ɓèe kìkìi nyǎŋ à ntòŋgol ɓɔn ɓee. 8 Ndi lakìi mìŋɛm mi ɓeè mi yoni ɓès ni ŋgòŋ inyùu na᷆n, wɛ̀ɛ hālā yāga ki nyɛ̄n di bigwēs i kèbèl ɓèe, hà Mìŋaŋ Mìnlam mi Nyambɛ ŋwɔ̄tāma ɓee, ndi yàk nì nɔ̀m yes yɔmɛ̀dɛ, inyǔlɛ̄ nì biyìla ɓôt dì ŋgwēs ŋgandàk.
9 Inyǔlɛ̄, à lôgtatà, nì mɓìgda lɔŋgɛ īnyùu ndùmbɓà yěs nì yɔga yēs. Dì ɓe gwɛ̂l ǹsɔn juū nì bìnjǎmùha lɛ dì ɓèèga ɓaŋ tɔ̀ wàda na᷆n mbɛ̀gɛ̀ɛ̀, dì aŋlɛ̀gɛ̀ kì ɓèe Mìŋaŋ Mìnlam mi Nyambɛ̂. 10 Ɓèèɓɔmɛ̀dɛ nì yè mbògi, yàk Nyambɛ kì, kìkìi dì ɓe hyom ī kède na᷆n, ɓèè ɓahemlɛ̀, kìi ɓòt ɓa tee sēp nì ɓa ɓā ye pɛ̄lɛs i ɓa ɓe nsɔ̀hi. 11 Ŋgɔ nì ńyī ki lɛ̄ dì ɓeè nì hikìi mùt i kède na᷆n kìkìi ǹsaŋ à yè nì ŋ̀gwalâk yee ɓɔn, dì ɓehgɛ̀ ɓèe, dì lèdhàk ɓèè miŋɛm, dì ɓɔ̀gyɛ̀gɛ̀ kì ɓèe, 12 lɛ ni hyom kìkìì i kolī nì Nyambɛ̂, nu a nsèbel ɓee i jòp i ànɛ̀ yee nì lipēm jee. 13 Jɔ ni jɔn, dì ŋŋwàs ɓe ti Nyambɛ màyègà, inyǔlɛ̄ ŋgèdà nì bilɛ̄ɛgɛ ɓaŋgā i Nyambɛɛ̀, i nì binɔ̄k ni ɓěs, nì bilɛ̄ɛgɛ ɓe yɔ wɛ̌ŋgɔ̀ŋlɛ i ɓôt ɓa binàm, ndi kìkìi ɓàŋga i Nyambɛ̂, lakìì i ye ǹtìîk halà, inyǔlɛ̄ yɔn i ŋēba ŋguùy yèè i kède na᷆n, ɓèè ɓahemlɛ̀. 14 Inyǔlɛ̄ ɓèèɓɔmɛ̀dɛ, à lôgtatà, nì biyìla ɓakona mìntoŋ mi Nyambɛ̂, mi mī ye ī Krǐstò Yesù nyɔ̀ɔ Yùdeà, lakìi yàk ɓèe nì ɓe sɔn njɔ̄nɔk i mɔ̀ɔ̀ ma Lôk Yudà, 15 yɔn i nɔ̄l Ŋwɛ̀t lɛ Yesù, yàk nì ɓàpodôl ɓap ɓa Nyambɛ̂, ɓa tèèŋga kì ɓěs, ɓa nlēmel ɓe tɔ kì Nyambɛ̂, ɓa ŋkɔ̀lɓa ki ɓòt ɓɔɓasonā, 16 ɓa sôŋgà ɓès i pōdoòs bìlɔ̀ŋ bìpɛ lɛ bi ye lɛ̄ bi tɔhlànà, halā nyɛ̄n ɓa ńyōnos biɓeba gwap ŋgèdà yɔ̀sonā: inyǔlɛ̄ hìun hi bisōk kweēl ɓɔ nì ngùy.
17 Ndi, à lôgtatà, mbagla dì biɓāgla ni ɓèe, mbɔ̀m ni mbɔ̀m hà ŋ̀ɛm ɓee, ndèk ŋgeŋ yɔ̀tama yɔ̌n ì bitāgɓɛ̀, ŋ̀ɛm u ɓodōl lek ɓes, kàyèlɛ dì bilòòha nyamnda ni ŋgòŋ ŋgandàk lɛ di tɛhɛ màsu manân. 18 Inyǔlɛ̄ dì ɓe sombòl lɔ̀ nyɔɔ̄ ɓěnī, mɛ̀ Paul yaga, hà ŋgèlè yàda yɔ̀tama ɓee, ndi Saatàn nyɛn à bisèk ɓes njɛ̀l. 19 Inyǔlɛ̄ ɓɔ̀njɛ dì gwèènɛ ɓɔ̄dŋɛm, tɔ̀ màsee, tɔ̀ ǹtut biyat; ɓàa hà ɓèè ɓee, bisū bi Ŋwɛt wes lɛ Yesù Krǐstò i ŋgèdà màlòl mee? 20 Inyǔlɛ̄ ɓèè ɓɔn nì yè lìpem jes nì màsee mes.


1 Tèsàlonīkà
3


1 Jɔ ni jɔn ŋgèdà dì bilà ha ɓe ɓan ŋɛm, dì melēs lɛ mɛ̀tama mɛ yeglɛ Āte᷆n. o 2 Ndi dì biɔ̄m Timòteò, mǎntàta wěs nì ǹlìmil Nyambɛ ni sɔ ŋgwɛ̀lǹsɔn i kède Mìŋaŋ
Mìnlam mi Kristò, lɛ a umus ɓèè makòò hisī, nì lèdès kì ɓèè i kède hēmlɛ̀ na᷆n, 3 lɛ mùt nyɛkǐnyɛ̄ à pìŋgla ɓaŋ inyùu njīihà ìni, inyǔlɛ̄ ɓèèɓɔmɛ̀dɛ nì ńyī lɛ halā nyɛ̄n dì ǹteebà. 4 Inyǔlɛ̄ ŋgèdà dì ɓênɛ̀ nyɔ̀ɔ ī ɓěnī, dì biɓòk yaga kal ɓee lɛ, dì yèe dì kos njiihà halà; kìkìi dì m̀mal koòs, nì kìkìi nì ńyī. 5 Inyǔhālā nyɛ̄n ŋgèdà mɛ̀ bilà ha ɓe mɛ ɓān ŋɛm, mɛ̀ biɔ̄m nyɛ, lɛ ndi mɛ yi hēmlɛ̀ nân, i tiga lɛ i ɓa lɛ ǹnɔ̀ɔ̀dɛ̀ɓòt à bimàl nɔɔ̄dɛ ɓee, ndi ndùmbɓà yès i yilā yaŋgà. 6 Ndi hanânɔ ni, kìkìi Tìmòteò à ǹtip loōl nyɔɔ̄ ɓěnī, à pam hana ɓěhnī, nì kìkìi à ŋ̀aŋlɛ ɓes lɔ̄ŋgɛ ŋāŋ inyùu hēmlɛ̀ nân nì gweha na᷆n, nì lakìi nì mɓìgda ɓes nì màhɔŋɔ̂l màlam ŋgèdà yɔsonā, ŋgǒŋ ì gwèe kì ɓèè i tɛ̄hɛ ɓěs, kìkìi ì gwèe yàk ɓès i tɛ̄hɛ ɓèe, jɔn, à lôgtatà, 7 dì ŋ̀kos hɔɔ̀gɓɛ̀ inyùu na᷆n; hemlɛ̀ nân yɔn i nhògɓaha ɓes i kède ndèèŋgà nì njiihà yɔ̀sonā dì gwèe nyɔ̀nɔ. 8 Inyǔlɛ̄ hanaànɔ yaga ɓěs dì nnìŋ, iɓālɛ̄ ɓèe nì tee nì ŋgùy i Ŋwɛ̌t.
9 Inyǔlɛ̄ kinjɛ̄ màyègà dì yè lɛ dì la tī Nyambɛ īnyùu na᷆n, lakìi dì ŋ́wɔ̄ ni màsee mɔmasonā inyùu na᷆n bisū bi Nyambɛ wěs? 10 Dì ńyɛ̀mhɛ nyɛ ŋgàndàk ŋgàndàk jùu nì bìnjǎmùha lɛ di tɛhɛ màsu manân, ndi di tibil yōnos maàm ma ŋgi sômblàgà i kède hēmlɛ̀ nân. 11 Ndi Nyambɛ nyɛ̄mɛ̀dɛ, Tàta wěs, yàk nì Ŋwɛ̀t wes Yesù Krǐstò, a saŋlɛ
ɓès njɛl i lɔ̀ nyɔ̀ɔ ɓěnī. 12 Ndi Ŋwɛ̀t wes a ɓuūlhɛnɛ ɓèè gweha lɛ̄ i yaāmba ī kède na᷆n ɓèè ni ɓèe, nì i kède ɓòt ɓɔɓasonā, kìkìi yàk ɓěs dì ŋgwēs ɓee; 13 ndi a ledēs mìŋɛm
minân lɛ ndi ǹsɔ̀hi wɔkǐwɔ̄ u ɓā ɓaāŋ i kède pūbhà nân, bisū bi Nyambɛɛ̀, Tàta wès, malòl ma Ŋwɛt wes Yesù Krǐstò lòŋnì ɓàpubhaga ɓee ɓɔɓasonā.

1 Tèsàlonīkà
4

1 À lôgtatà, dì nsōk tɔɔgɛ̀ nì ɓehɛ kì ɓèè i Ŋwɛ̀t lɛ Yesù lɛ, Lakìi nì bikòs maeba ni ɓěs, kìkìi nì ǹlama hyom, ndi ni lemel Nyāmbɛɛ̀, la nyɛ̄n nì yèe nì hyom, wɛ̀ɛ yābnana yāga halā ɓàŋga lìyabgà. 2 Inyǔlɛ̄ nì ńyī kinjɛ̄ màɓehna dì bitī ɓee i Ŋwɛ̀t lɛ Yesù. 3 Inyǔlɛ̄ sòmbòl Nyambɛ īni lɛ, pubhà nân, halā à yè lɛ ni cel ndèŋg, 4 ndi hikìi mùt i kède na᷆n a ɓana ìwèe ìwèè ŋwaa nyɛmɛ̀dɛ i kède pūbhà nì lìpem; 5 ndi hà nì ŋgǒŋ mìnhɛŋa ɓee, kìkìi bìlɔ̀ŋ bìpɛ bi bī ńyī ɓe Nyambɛ bī mɓɔ̀ŋ, 6 lɛ mùt à lɛl ɓaŋ ŋ̀ŋwaa i ɓɔ̀ŋ mǎsāŋ weē ɓeba, tɔ̀ lòk nyɛ i kède ndòŋ jàm ìni. Inyǔlɛ̄ Ŋwɛ̀t nyɛn à yè m̀pùn i màm mana mɔmasonā, kìkìi dì biɓòk kal ɓee, dì ɓɔ̀gɔ̀k kì mbògi. 7 Inyǔlɛ̄ Nyambɛà bisèbel ɓe ɓes inyùu màm ma nyɛgā, ndik mā pubhà. 8 Inyǔhālā nī tɔ̀njɛɛ à ńyàn maɓēhna mana, wɛ̀ɛ hà mùt bìnàm ɓe nyɛn à ńyàn, ndik Nyāmbɛɛ̀, nu à bitī ɓes Mbūu wee M̀pubi. 9 Ndi inyùu gwēha līsāŋ li ɓoòt i nsòmbla ha ɓe ki lɛ̄ mùt a tilna ɓèe, inyǔlɛ̄ Nyambɛ à m̀mal niiga ɓee kìkìi nì kòli gwēhnà. 10 Ŋgɔ nì yèe nì ɓɔŋ halā nì lògtatā yɔ̄sonā i ī ye Màkèdonìà yɔ̀sonā. Ndi dì nsɔ̄ɔhɛ ɓee, à lôgtatà, lɛ ni yaba yāga ni gwēha ɓàŋga lìyabgà. 11 Niglana ī yèn ŋwɛ̀ɛ.
Hi mût a ligīp nì m̀mee mâm, a gwɛl kì ǹsɔn ni mɔ̀ɔ̀ mee, kìkìi dì bitī ɓee màɓehna, 12 lɛ ndi ni hyom lɔ̄ŋgɛ bīsū bi gwaŋgà bi ɓôt, iɓaɓe legêl mùt nyɛkǐnyɛ̄ mǐs.
13 Ndi, à lôgtatà, dì nsòmbol ɓe lɛ yi i heŋel ɓèè inyùu ɓòt ɓa ŋkɛ hīlɔ̄; nì tiga lɛ nì kɔn ndudù kìkìi ɓā ɓāpɛ ɓa gweē ɓē ɓɔdŋɛm. 14 Inyǔlɛ̄ iɓālɛ̄ dì nhēmlɛ lɛ Yesù à wɔ, à tugɛ̀ kì, wɛ̀ɛ hālā nyɛ̄n Nyāmbɛ à galɔ̀na ki ɓòt ɓa bikɛ̀ hilɔ̄ i Yēsù lòŋ yada ni nyɛ̄. 15 Inyǔlɛ̄ dì ŋkàl ndigi ɓèe jàm lini inyùu ɓàŋga Ŋwɛt lɛ, Ɓès ɓayomi, ɓa dì yìi lɛ̄tɛ̀ɛ̀ nì malòl ma Ŋwɛt, dì tà yaga ɓe lɛ dì ɓok ɓa ɓā bikɛ̀ hilɔ̄
	bisū. 16 Inyǔlɛ̄ Ŋwɛ̀t nyɛmɛ̀dɛ nyɛn à ganyɔ̄di ŋgìi, à sòhòk, njɔ̂m u lêŋgà, kiŋ ŋ̀ànɛ̀ aŋgɛ̀l ì ǹnoggà, yàk nì sep Nyāmbɛɛ̀, ndi ɓàwɔga i Krǐstò ɓɔn ɓa gaɓǒk, ɓa tugɛ̄, 17 ndi tɔ̀ lɛ ɓès ɓayomi, ɓa dì yìi, dì gayòŋa yaga i kède ɔ̀nd lòŋ yada ni ɓɔ̄ ha bìtedèè i ɓɔ̀mà Ŋwɛ̀t nyɔɔ̄ mbɛ̀bi. Halā nyɛ̄n dì gayèn lôŋ yada ni Ŋwɛ̀t ŋgedà yɔ̀sonā. 18 Jɔn hògɓahaga nī ɓee ni ɓèe nì bìɓàŋga bini.
	

1 Tèsàlonīkà	
5

1 Ndi, à lôgtatà, i nsòmbla ɓe ki lɛ̄ di tilā ī tɔ̀ŋlɛ̀ ɓèè inyùu ŋgèdà, tɔ̀ ŋgɛŋ. 2 Inyǔlɛ̄ ɓèèɓɔmɛ̀dɛ nì ńyī lɔŋgɛ lɔ̄ŋgɛ lɛ̄ ŋgwà Ŋwɛt u galɔ̀ɔ kìkìi mùt wǐp à yèe à nlɔ̀ juù. 3 I ŋgèdà ɓòt ɓa ŋkàl lɛ, Dì gwèe ǹsàŋ, wɔ̀ŋi u ta hā ɓee, ha nī nyɛn m̀ɓùma u ganyɛ̄k ɓɔ kìkìi ŋ̀kòògà u nnyɛ̄k mudàa jěm; ndi ɓa gapɛ̄y yaga ɓee. 4 Ndi, à lôgtatà, nì tà ɓe i jǐbɛ̀ lɛ ŋgwà Ŋwɛt u higɛ ɓèe kìi mùt wǐp. 5 Inyǔlɛ̄
ɓèè ɓɔɓasonā nì yè ɓɔ̀n ɓa mapubi, nì ɓɔ̀n ɓa njamùha; dì tà ɓe ɓa juū, tɔ̀ ɓa jiibɛ̀. 6 Jɔn dì ɓa ɓaŋ hīlɔ̄ kìkìi ɓāa ɓapɛ, ndi di yen pèè, di amb kì nyùu. 7 Inyǔlɛ̄ ɓòt ɓa niŋī halā à yè lɛ ɓa mmal wɔ hīlɔ̄, ɓa niŋī ndīgi hīlɔ̄ juù. Ɓòt ɓa nhyōo kì, ɓa nhyōo ndigi jùu. 8 Ndi ɓěs, lakìi dì yè ɓa njamùha, wɛ̀ɛ̀ di amb nyùu, di ɛŋgɛ̄p ɓɛ̀ntol lɛ hemlɛ̀ nì gwehâ, nì mbèlà lɛ
ɓɔdŋɛm i tɔhî. r 9 Inyǔlɛ̄ Nyambɛ à tee ɓē ɓes inyùu hìun, ndigi lɛ̄ di koōs tɔ̄hi īnyùu Ŋwɛ̀t wes Yesù Krǐstò, 10 nu à wel īnyùù yês, lɛ tɔ̀ dì yìi pèè, tɔ̀ dì yè yàà hilɔ̄, wɛ̀ɛ dì nnìŋ ndigi lòŋ yada nì nyɛ. 11 Jɔ ni jɔn hògɓahaga nī ɓee ni ɓèe, nì holôs kì ɓèè ni ɓèe, halā yāga kìkìi nì yèe nì mɓɔ̀ŋ.
12 Ndi dì ntɔ̄ɔgɛ ɓee, à lôgtatà, lɛ ni yimbɛ̄ ɓòt ɓa ntùmbɓa ni ǹsɔn i kède na᷆n, ɓa ɓā nteeba i ŋgìi na᷆n i tāt ɓèè i Ŋwɛ̌t, ɓɔ ki ɓɔ̄n ɓa yè ɓa mɓēhɛ ɓee. 13 Nì tinâk kì ɓɔ lìpem i kède ŋgàndàk gweha īnyùu ǹsɔn wap. Yèna nì ǹsàŋ ɓèè ni ɓèe. 14 Ndi dì ntī ɓee màkend, à lôgtatà, lɛ nì ɓehgɛ̀ ɓòt ɓa mpùŋgul ntoŋ, nì lèdhàk ɓa ɓā gweē bìhòya bi miŋɛm, nì holgà mìmɓɔ̀mba, nì nihbɛ̀gɛ̀ ɓòt ɓɔɓasonā.
15 Nì yihgɛ̀ lɔŋgɛ lɛ̄ mùt nyɛkǐnyɛ̄ à tìmbhɛ ɓaŋ mùt ɓeba inyùu ɓēba. Lìgɓana ndīgi ī ɓɔ̀ŋ lɔŋgɛ nì lɔŋgɛ ŋgèdà yɔ̀sonā, i kède na᷆n ɓèè ni ɓèe, halā kì nì ɓòt ɓɔɓasonā.
16 Kɔ̀na màsee ŋgèdà yɔ̀sonā. 17 Nì ŋwàs ɓaŋ i sɔ̄ɔhɛ̀. 18 Nì tinâk màyègà inyùu màm mɔmasonā, inyǔlɛ̄ halā à yè sòmbòl Nyambɛ īnyùu na᷆n i Krǐstò Yesù. 19 Nì lem ɓaŋ
Mbūu M̀pubi. 20 Ni yàn ɓaŋ bìpodol bi ɓapodôl. 21 Wànga yāga maàm mɔmasonā, ndi ni teŋɓɛ nì ma mā ye màlam.
22 Cèla hī ndoòŋ jàm ì yè ɓɛ. 23 Ndi Nyambɛ nū ǹsàŋ nyɛmɛ̀dɛ a pubus ɓèè i nyà ì yoni, a teeda kì ɓèè ŋgîm, mbuu nì ŋ̀ɛm nì nyùu, iɓaɓe nsɔ̀hi wɔkǐwɔ̄, malòl ma Ŋwɛt wes Yesù Krǐstò. 24 Nu à nsèbel ɓee à yè ɓon i yoni, à gaɓɔ̀ŋ ki hālà. 25 À lôgtatà, sɔɔhana īnyùù yês. 26 Yègnana lògtatā yɔ̄sonā nì màsɔhna màpubhaga. 27 Mɛ̀ ŋkùmul ɓee sɔ̀ŋ i jòy li Ŋwɛt lɛ kààt ìni i eŋa ī kède lògtatā yɔ̄sonā. 28 Kàrîs ì Ŋwɛ̀t wes Yesù Krǐstò i ɓa nì ɓèe.


2 Tèsàlonīkà
1

	
1 Paul ɓɔnà Sìlvanò nì Tìmòteò, dì ntìlna ntoŋ ɓôt ɓa Tesàlonīkà s u ū edi nì Nyambɛ Tàta wěs nì Ŋwɛ̀t lɛ Yesù Krǐstò. 2 Kàrîs ì nlòl ni Nyāmbɛ Tàta nì Ŋwɛ̀t lɛ Yesù Krǐstò, i ɓa nì ɓèe, nì ǹsàŋ.
3 À lôgtatà, dì ǹlama ti Nyambɛ màyègà ŋgèdà yɔ̀sonā inyùu na᷆n, inyǔlɛ̄ halā à kòli, lakìi hēmlɛ̀ nân i nloōha hɔl, nì lakìi gwēha nì ŋgwēhna ɓee ni ɓèe i mɓòl yaga ŋɛ̄m u hikìi mùt i kède na᷆n. 4 Jɔn yàk ɓès ɓɔmɛ̀dɛ dì ńyādɓɛnɛ inyùu na᷆n i kède mìntoŋ mi Nyambɛ̂ inyùu hōnɓà nì hemlɛ̀ nân, kìkìi nì mɓān ŋɛm i kède ndèèŋgà nàn yɔ̀sonā nì njiihà yɔ̀sô. 5 Ŋgɔ màm mana ma ye ndīgi yìmbnɛ inyùu mbàgi ì tee sēp Nyāmbɛ à gapēmhɛnɛ ɓee kìkìi ɓòt ɓa kolī jòp i ànɛ̀ yee; inyùù yeē nyɛn yàk ɓèe nì nsōnol njɔnɔk. 6 Inyǔlɛ̄ i ye tɔ̄y jaàm li tee sēp ni Nyāmbɛ
lɛ̄ a tiīmbhɛ ɓā ɓā ntī ɓee njīihà njiihà; 7 nì lɛ ɓèè ɓa nì ŋkòs njiihà, ni kos nɔ̀y lòŋ yada ni ɓěs, i ŋgèdà Ŋwɛ̀t lɛ
Yesù à gasɔ̀ɔ̀la, à lòlàk i ŋgìì lòŋnì aŋgɛ̀l i lipemba jee, 8 i kède lìndòmbò li hyee. à gakōp mapùnà i ŋgìi ɓòt ɓa ńyī
ɓe Nyambɛɛ̀, yàk nì ɓa ɓā ntɔ̄p ɓe nogol Ŋwîn Ǹlam u Yesù Krǐstò. 9 Ɓɔn ɓa gatɛ̄hɛ kuū lɛ m̀ɓùma ɓɔgā inyùu mbāgla ɓa gaɓāgla ni mbɔ̌m Ŋwɛ̌t, 10 nì lìpem li ŋgûy yèe ŋgèdà à ma mal lɔ ī kùhùl lìpem i kède ɓàpubhaga ɓee,nì i ŋgèdà ɓàhemlɛ̀ ɓɔɓasonā ɓa gaɛ̀gɛp inyùù yeē yɔ̀kɛl, inyǔlɛ̄ mbògi yes i kède na᷆n ì bihēmlànà. 11 Jɔ ni jɔn dì nsɔ̄ɔhɛnɛ ki īnyùu na᷆n ŋgèdà yɔ̀sonā, lɛ Nyambɛ wès a aŋ ɓèè lɛ nì kòli nì ǹsèblà wee, a yonos kì, nì lìpemba, ŋgǒŋ yɔ̀sonā i kède bìlɔŋgɛ bī maàm, nì ǹsɔn hemlɛ̀ wɔnsonā, 12 lɛ ndi jòy li Ŋwɛt wes Yesù li kos lìpem i kède na᷆n, yàk ɓèè kî i kède yeē, kǐŋgèdà kàrîs Nyambɛ wěs, nì ì Ŋwɛ̀t lɛ Yesù Krǐstò.
	

2 Tèsàlonīkà
2

1 Ndi, à lôgtatà, dì nsɔ̄ɔhɛ ɓee inyùu màlòl ma Ŋwɛt wes Yesù Krǐstò nì inyùu kɔ̀dɓà dì gakɔ̀dɓa i nyɛ̄nī, t lɛ màhɔŋɔ̂l manân ma hɔ̄ɔ ɓaāŋ pìŋglà, tɔ̀ jàm li sōha ɓaāŋ ɓèè miŋɛm, tɔ̀ i ɓā yàa inyùu mbūu, 2 tɔ̀ inyùu ɓàŋga, tɔ̀ inyùu kààt ɓa kalàk lɛ ì nlòl i ɓěhnī, wɛ̌ŋgɔ̀ŋlɛ ŋgwà Ŋwɛt u mɓaambɛ̀. Mùt à lòk ɓaŋ ɓèè njɛl yɔ̀kǐyɔ̀. 3 Inyǔlɛ̄ ŋgwà u ū ta ɓē lɛ u ɓaambɛ̀, hàndugi lɛ lɛhɛl Nyāmbɛ ŋ̀ɛm i ɓok lɔɔ̀, yàk ǹyànmben à sɔ̂là, halā à yè lɛ mǎn yìmîl, 4 nu à ŋkɔ̀lɓa hi wadā nu à nsèbla lɛ Nyambɛ̂, tɔ̀ yɔ̌m ɓòt ɓa mɓēgeès, u à hùmblàk kì nyùù lɛ a kahāp ī ŋgìì yap, kàyèlɛ à ńyìs nyɛmɛ̀dɛ i kède tēmpɛ̀l Nyambɛ̂, ndi à mɓàmbap i ēba nyɛ̄mɛ̀dɛ lɛ à yè Nyambɛ̂. 5 Ɓàa nì mɓìgda ha ɓe lɛ, mɛ̀ ɓe kâl yaga ɓee màm mana i ŋgèdà mɛ̀ ɓeè mɛ̀ ŋgi y�nɛ nyɔ̀ɔ ɓěnī? 6 Ndi hanânɔ nì ńyī ki i ŋkēŋ lɛ a sɔɔ̄la ndīgiì, ŋgèdà yèe ì m̀ma kɔ̄là. 7 Inyǔlɛ̄ jìmb li liyànmben li mmal ɓodōl nsɔn wee, ndik lɛ̄ nu à ŋkēŋ hanaànɔ à gakēŋ lɛtɛ̀ɛ̀ à heāna muù. 8 Ha nī nyɛn  ǹyànmben à gasɔ̀ɔ̀la, nu Ŋwɛ̀t lɛ Yesù à gaòbos ni ǹhebek nyɔ wēe, a nyugūt kì nyɛ i tīhiìl à gatīhil malòl mee. 9 Ŋgɔ ǹyànmben nu màlòl mee ma ye kǐŋgèdà ŋgùy Saatàn à ŋēbaà, nì lìpemba jɔlisonā, nì bìyìmbnɛ, nì màm ma helha ma bitɛmbɛɛ, 10 yàk nì màlòga mā ŋgitɛ̄lɛɛ̀bsep mɔmasonā i kède ɓā ɓā nnīmiìl, lakìì ɓa bilɛ̄ɛgɛ ɓe gweha ī maliga lɛ ndi ɓa tɔhlana. 11 Inyǔhālā nyɛ̄n Nyāmbɛ à omlɛ ɓɔ̄ màhɔŋɔ̂l ma ńyùmus ɓɔ lɛ ma yɔŋā ɓɔ̄ ndi ɓa hemlɛ bītɛ̄mbɛɛ biì, 12 lɛ ndi a pemhɛnɛ ɓɔ̄ɓasonā mbàgi inyùu hēmlɛ̀ ɓa bihēmlɛ ɓe maliga, ndi ŋgìtɛlɛ̂bsep yɔ̌n ì lemlàk ndigi ɓɔ̄.
13 Ndi, à lôgtatā Ŋwɛ̌t à ŋgwe᷆s, ɓěs dì ǹlama ti Nyambɛ
	màyègà ŋgèdà yɔ̀sonā inyùu na᷆n, inyǔlɛ̄ Nyambɛ à tɛp ɓèe ìlɔ̀ yaga biɓèe inyùu tɔ̄hiì, lɛ Mbuu a tee ɓèe ɓàpubhaga, ndi ni hemlɛ màliga. 14 Inyùu màm mana nyɛn à bisèblɛnɛ ɓee lòŋnì Ŋwìn wes Ǹlam, lɛ ni kos ŋgàbà i kède lìpem li Ŋwɛt wes Yesù Krǐstò. 15 Jɔ ni jɔn, à lôgtatà, sìŋɓana yāga siìŋsìŋ, ni adɓɛ kì mu māēba ɓa binīiga ɓee, tɔ̀ i ɓa yàà ni ɓàŋga, tɔ̀ nì kààt yěs. 16 Ndi Ŋwɛ̀t wes Yesù Krǐstò nyɛmɛ̀dɛ, nì Nyambɛ Tàta wěs, nu à gwes ɓěs, à ti ki ɓès hɔ̂gɓɛ̀ i mmàl ɓee, nì lɔŋgɛ ɓɔ̄dŋɛm inyùu kàrîs yèe, 17 a hogɓaha mìŋɛm minân nì lèdès kì ɓèè i kède hī lɔŋgɛ n̄sɔn nì hi ɓaŋgā lām.
	

2 Tèsàlonīkà
3

1 À lôgtatà, mɛ̀ nsōk kaāl lɛ, sɔɔhana īnyùù yes lɛ ndi ɓàŋga i Ŋwɛt i hɔɔ kɛ̀ bisū i koōs kì lìpem kìkìi nyɔ̀ɔ ī běnī; 2 nì lɛ, di pɛy ī mɔ̀ɔ̀ ma ɓôt ɓàɓɛ nì ɓa njoo; inyǔlɛ̄
hà ɓɔɓasonā ɓe ɓɔn ɓa gweē hēmlɛ̀. 3 Ndi Ŋwɛ̌t à yè ɓonyoni, nu à galèdes ɓee, nì tat kì ɓèe inyùu mùt m̀ɓɛ.
4 Ndi dì gwèe mbìdɛ̀ inyùu na᷆n i Ŋwɛ̀t lɛ, nì mɓɔ̀ŋ mâm mɔmasonā dì mɓēhɛ ɓee, nì lɛ nì gaɓɔ̀ŋ ki mɔ̄. 5 Ŋwɛ̀t a ega mìŋɛm minân i kède gwēha Nyāmbɛɛ̀, nì i hōnɓà ɓɛ̀m Kristò.
6 Dì mɓēhɛ ɓee, à lôgtatà, i jòy li Ŋwɛt lɛ Yesù Krǐstò, lɛ ni kɛhba hī mantàta nū à nhyūmul manjɛ̀l ma mpùŋgu, à tɔp ɓe hyom kǐŋgèdà màeba nì bikòs ni ɓěs. 7 Inyǔlɛ̄ ɓèèɓɔmɛ̀dɛ nì ńyī kìkìi nì ǹlama kona ɓes, inyǔlɛ̄ dì ɓe hyumûl ɓe manjɛ̀l ma mpùŋgu i kède na᷆n. 8 Dì ɓe jɛ ɓē ki tɔ̀ kɔ̀ga i mût yàŋgà, ndi dì ɓe gwɛ̂l ǹsɔn juū nì bìnjǎmùha nì ndùmbɓà, yàk nì yɔga yɔ̄sonā, lɛ dì tiga lɛ dì ɓega tɔ wàda na᷆n mbɛ̀gɛ̀ɛ̀. 9 Ndi halā à ɓeè ɓe wɛ̌ŋgɔ̀ŋlɛ dì gwèe ɓē kundɛ̀, ndi ndigi lɛ̄ di tee ɓès ɓɔmɛ̀dɛ kìkìi ndèmbèl i kède na᷆n lɛ ndi ni kona ɓès. 10 Inyǔlɛ̄ i ŋgèdà dì ɓeè nyɔ̀ɔ ɓěnī, di ɓe ɓehɛ ɓèe jàm lini lɛ, iɓālɛ̄ mùt à ntɔ̄p ɓe gwɛɛ̄l nsɔn, wɛ̀ɛ tɔ̀ jɛ à jɛ ɓâŋ. 11 Ŋgɔ dì nnɔ̄k lɛ ɓòt ɓàhɔgi ɓa nhyūmul manjɛ̀l ma mpùŋgu i kède na᷆n, ɓa gwɛl ɓe nsɔn wɔkǐwɔ̄, ndi ɓa nsāgɓɛ sagɓɛ yaga la nì maŋan mâm. 12 Ɓɔn dì mɓēhɛɛ̀ nì sɔɔhɛ̀ i Ŋwɛ̀t lɛ Yesù Krǐstò lɛ ɓa yen ŋwɛ̀ɛ, ɓa gwɛlɛ̀k ǹsɔn, ndi ɓa jɛ̂k ìyap ìyap kɔgā. 13 Ndi ɓèe, à lôgtatà, nì waa ɓaŋ i ɓɔ̀ŋ lɔŋgɛ̂. 14 Ndi iɓālɛ̄ mùt à ntɔ̄p ɓe nogol ɓaŋgā yes munu kààt ìni, yìmbnana nyɛ̄, lɛ nì mɛ̀yna ɓaŋ nì nyɛ, ndi a kos yāga wɔnyuu 15 Ndi tɔ̀ la yàa, nì aŋ ɓaŋ nyɛ̄ kìkìi mùt nì ŋɔ̀ɔ̀, ndi ɓehnana yàà nyɛ kìkìi mǎntàtâ.16 Ŋwɛ̀t nu ǹsàŋ nyɛmɛ̀dɛ a tinak ɓèè nsàŋ ŋgèdà yɔ̀sonā manjɛ̀l mɔmasonā. Ŋwɛ̀t a ɓa nì ɓèè ɓɔɓasonā. 17 Màyègà ma wɔɔ wɛ̂m mana, mɛ̀ Paul, sanɛ yɛ᷆m ini i kède hī kaàt; màtìlà mɛ̂m mana. 18 Kàrîs ì Ŋwɛ̀t wes Yesù Krǐstò i ɓa nì ɓèè ɓɔɓasonā.

1 Tìmòteò
1

1 Mɛ̀ Paul, ŋ̀oma nū Yēsù Krǐstò kǐŋgèdà lìteâk li Nyambɛ Ǹtɔhɔ̂l wès, nì Ŋwɛ̀t lɛ Yesù Krǐstò, nu à yè ɓɔdŋɛm yes, 2 mɛ̀ ntìlna Timòteò, v tìtìs yɛ̀m màn inyùu hēmlɛ̀. Kàrîs ì nlòl ni Nyāmbɛ Tàta wès nì Krǐstò Yesù Ŋwɛ̀t wês i ɓa nì wɛ̀, nì kɔ̀nàŋgɔɔ nì ǹsàŋ.
3 Kìkìi mɛ̀ bisɔ̄ɔhɛ wɛ ī ŋgèdà mɛ̀ ɓe kîl i Màkèdonìà, yěn Ēfēsò, lɛ u soŋā ɓòt ɓàhɔgi lɛ ɓa nīiga ɓaāŋ nyà maeba ìpɛ, 4 tɔ̀ adɓɛ̀ nì mìŋaŋ mi bitɛmbɛɛ, nì mìntàndaa mi miŋaŋ mi ŋkàdɓa mahàà, ŋwɔn mi ntòdol mambàdgà ma pênà, ìlɔ̀ɔ̀ kìkìì mi ye lɛ̄ mi niiga ŋgôbà Nyambɛ ì ì yè i kède hēmlɛ̀. 5 Ndi lìsuk li maɓehna li ye gwēha ī nlòl ŋɛ̄m u mpōp, nì lɔŋgɛ kīŋŋɛ̄m, nì hemlɛ̀ i gweē ɓē bihèŋɓà.
6 Munu màm mana nyɛn ɓòt ɓàhɔgi ɓa mǎl yòm, ɓa ɓahal njɛl ìpɛ ì nnɔ̀ŋ bìyoglo bi biɓàŋga, 7 lakìì ɓa nsòmbol ɓa ɓaniigà mben, ndi ɓa nlà ɓe nɔk màm ɓa mpɔ̄t, tɔ̀ ma yāga ɓa ńyìgyɛ̀. 8 Ŋgɔ dì ńyī lɛ mben ì yè lɔŋgɛ̂, iɓālɛ̄ mùt à ntɔ̀ŋɔl yɔ kǐŋgèdà màeba mee, 9 lakìi à nnɛ̄k ɓe jàm lini lɛ mben ì tànɛ̀ ɓe inyùu mùt à tee sēp, ndik īnyùu ɓàyànmben yàk nì ɓòt ɓa ndɔk, inyùu ɓàyàn Nyambɛ̂ yàk nì ɓàɓɔ̀ŋɓeba, inyùu ɓòt ɓa mpùŋgul mâm ma Nyambɛ̂ yàk nì ɓòt ɓa mɓīda ɓe ni nyɛ̄, inyùu ɓànɔl ɓàsaŋ nì ɓànyàŋ, 10 nì ɓànɔl ɓòt, nì inyùu ɓòt ɓa ndêŋg, nì ɓàlalnà ɓàsɔ ɓôlom, nì ɓànip ɓòt, nì ɓàpɔt bìtɛmbɛɛ, yàk nì ɓa ɓā ŋkùm sɔ̂ŋ bìtɛmbɛɛ, tɔ̀ iɓālɛ̄ jàm lìpɛ jɔkǐjɔ̄ li ŋkɔ̀lɓa maeba ma maliga, 11 kǐŋgèdà Ŋwìn Ǹlam u lipem li Nyambɛ nū màsɔda, u ū ntina mɛɛ̀.
12 Mɛ̀ ntī Kriīstò Yesù Ŋwɛ̀t wes màyègà, nu à nlèdes mɛ nì lìpemba, lakìi à biāŋ mɛ kìkìi mùt à kòli ɓōdol ŋɛm, ndi à tee mɛ ī kède ǹsɔn wee, 13 tɔ̀ lakìi mɛ̀ ɓa ŋ̀òbòs jòy i ŋgèdà bìsu, mɛ̀ tèèŋgàgà ǹtoŋ, mɛ̀ ɓòmlàk kì wɔ. Ndi tɔ̀ lâ, mɛ̀ kǒs kɔ̀nàŋgɔɔ inyǔlɛ̄ mɛ̀ ɓa ɓɔ̂ŋ halā nì ŋgìyi, inyùu ŋgìtɔbhemlɛ̀. 14 Ndi kàrîs Ŋwɛ̀t wes ì yǎmb nì hemlɛ̀ nì gweha ī ī ye ī Krǐstò Yesù. 15 Ɓàŋga ini i ye màliga, i kolī
kì lɛɛgana manjɛ̀l mɔmasonā, lɛ Krǐstò Yesù à lɔ̀ɔ mūnu ŋkɔ̀ŋ hisi i tɔ̄hɔɔ̀l ɓàɓɔ̀ŋɓeba, mu ī kède yap mɛ̌n mɛ̀ yè nu bìsu. 16 Ŋgɔ mɛ̀ kǒs kɔ̀nàŋgɔɔ inyùu jàm lini, lɛ Yesù Krǐstò à ɓǒk ēba ndugi wɔŋgut yee yɔsonā i kède yɛ̂m, ndi halā a ɓa ndembèl inyùu ɓāpɛ ɓɔɓasonā ɓa gahēmlɛ nyɛ inyùu nìŋ ɓɔgā. 17 Ndi inyùu Kīŋɛ nū à ŋànɛ cây nì cày di ɓɔgā, nu à ŋòbì ɓee, nì nu à ma nɛ̄nɛ ɓēe, m̀pɔ̀m Nyambɛ wāda ni hìnɔ̀ɔ̀ u yoni nì pèk, lìpem li ɓa nì nyɛ nì bìɓegês i ɓɔ̀ga ni ɓɔ̀ga! Ààmɛ̀n.18 Màɓehna mana mɔn mɛ̀ ntī wɛ lɛ̄ u teeda, à man wɛ̀m Tìmòteò, kǐŋgèdà bìpodol bi ɓapodôl bi ɓǒk ēba inyùù yɔ̂ŋ, lɛ biledēs wɛ̀ i jɔ̀ gwèt lɔŋgɛ̂, 19 ndi u teŋɓɛ nì hemlɛ̀ nì lɔŋgɛ kīŋŋ̀ɛm, ì ì yè lɛ ɓòt ɓàhɔgi ɓa mmal coô, ɓa obōs hemlɛ̀; kìkìi ɓɔ̀ Hìmɛ̀neò ɓɔnà Alègsândrè, 20 ɓɔ yaga ɓɔn mɛ̀ bisɛ̀m i mɔ̀ɔ̀ ma Saatàn, lɛ ɓa nigil lɛ̄ ɓa òbos ha ɓaŋ jǒy.


1 Tìmòteò
2

1 Jɔn mɛ̀ mɓēhɛ kìi jàm li bisu lɛ mìǹyɛ̀mhɛ̀ mi ɓoŋā īnyùu ɓòt ɓɔɓasonā, nì màsɔɔhɛ̀, nì màsɔɔhɛ̀ inyùu ɓòt ɓàpɛ, nì ti màyègà, inyùu bìkiŋɛ̂, 2 yàk nì inyùu ɓɔ̄ɓasonā ɓa nyogi bīyèènɛ bi anɛ̀, lɛ ndi nɔ̀m yes i tagɓɛ̀gɛ̀ ŋwɛ̀ɛ nì ǹsàŋ, dì sìŋggɛ̀ Nyambɛ mīŋɛ̄m, dì èdèk kì ɓòt i mbɔ̀m.3 Halā à yè lɔŋgɛ ī mìs ma Nyambɛ Ǹtɔhɔ̂l wěs, à nlēmel ki nyɛ̄, 4 nu à nsòmbol lɛ ɓòt ɓɔɓasonā ɓa tɔhlana, ɓa pam kì hɔ̀ma ɓa ye lɛ̄ ɓa yi maliga. 5 Ŋgɔ Nyambɛ à yè ndigi wàda, yàk ŋ̀àt kì wàda i pōla Nyāmbɛ nì ɓòt, nyɛmɛ̀dɛ à yè mùt, lɛ Krǐstò Yesù, 6 nu à ti nyɛ̄mɛ̀dɛ binɔ̀ŋ inyùu ɓòt ɓɔɓasonā; halā à yè mbògi ì yik ɓogà ŋgèdà yèe ì ma kɔ̄là.7 Mu nyɛ̄n mɛ̀ teeba kìkìi ŋ̀aŋâl nì ŋ̀omâ [mɛ̀ mpɔ̄t maliga i Krřstò, mɛ̀ ntɛ̄mbɛɛ̀ ɓe mɛ̂], nì màlêt bìlɔ̀ŋ bìpɛ i kède hēmlɛ̀ nì màliga. 8 Jɔn mɛ̀ ŋgwēs ni lɛ hi hɔma ɓòòlom ɓa sɔɔhɛ̀gɛ̀, ɓa pâk mɔ̀ɔ màpubhaga i ŋgìì i ɓa ɓe hiun tɔ̀ lìnyàndi. 9 Halā kì nyɛn inyùu ɓòdàa, ɓa ɛŋgɛ̄p mbɔ̄t nyà ì kòli, ɓa ɓa màmɔma, ɓa hodôk kì mànyùu, hà i ɓāk còŋ
ɓee, tɔ̀ kɛ̀ɛ̀p gwɔ̀m bi gôl, tɔ̀ mìnsaŋ mi pɛ̂rl, tɔ̀ haba mbɔ̄t i nhɛ̄ɛ ŋgandàk ndàmbà, ndi ɓa ɛŋgɛ̄p ndīgi mìnsɔn mìnlam, 10 inyǔlɛ̄ halā à kòli nì ɓòdàà ɓa nsìŋgɛ Nyambɛ mīŋɛ̄m. 11 Mùdàà a yen ŋwɛ̀ɛ, à niglàk nì sùhùsnyuu yɔsonā. 12 Ndi mɛ̀ ntī ɓe mɛ kùndɛ̀ lɛ mùdàà a niiga, tɔ̀lɛ a anɛ̄ mùùnlom, ndik lɛ̄ a mɔm ŋwɛ̀ɛ. 13 Inyǔlɛ̄ Adàm nyɛn à ɓǒk ùŋghànà, ndi tɔ̀lɛ Evà; w 14 ndi hà Adàm ɓe nyɛn à lùga, ndik mùdàà nyɛn à lùga, à yilā nlɛlmbēn. x 15 Ndi à gatɔ̄hlana inyùu gwa᷆l à ŋgwāl ɓɔn, iɓālɛ̄ à ǹteŋɓɛ ni hēmlɛ̀, nì gwehâ, nì pubhà, lòŋnì hodnyuu.


1 Tìmòteò 	
3
	
1 Ɓàŋga ini i ye màliga lɛ, iɓālɛ̄ mùt à nsòmbol yenɛ nteedà ǹtoŋ, wɛ̀ɛ ǹsɔn ǹlam wɔn u ŋkɔ̀n nyɛ ŋgòŋ. 2 Jɔn ǹteedà à ǹlama ndik ɓā muùt ŋgìcega nsɔ̀hi, nì ǹlom nu ŋwàà wadā, à ambâk nyùu, à hodôk kì nyùu, à ɓâk mùt ŋgòhlɛ̀, ǹyìs ɓàkèn, à ɓangà pèk i nīigà; 3 à ɓa ɓaŋ mùt nyoba, tɔ̀ mùt bìsàŋ, tɔ̀ ǹhep nì ɓeba ŋkùs; a ɓana ndīgi wɔ̄ŋgut, ndi hà lìnyàndi ɓee, à ɓa ɓaŋ ŋ̀gwês mɔ̀ni. 4 À ǹlama yi teeda ndap yeē nyɛmɛ̀dɛ lɔŋgɛɛ̀, kàyèlɛ ɓɔ̀n ɓee ɓa ɓa mànoglà inyùu èt à ŋèt ɓɔ mbɔ̀m. 5 [Ndi iɓālɛ̄ mùt à ńyī ɓe teeda ndap yeē nyɛmɛ̀dɛ, lɛlaa à gayī koōhlɛ ntoŋ Nyambɛɛ̀?] 6 À ɓa ɓaŋ mùt à ntip joōp ntōŋ, i tiga lɛ ŋgok u kwes nyɛ ndīm, ndi à kos mbagī nōgoòs kìkìi ǹsɔ̀hɔ̀p. 7 Ndi ìlɔ̀ɔ̀ kì halà à ǹlama ɓana mbogī lām nì gwàŋgà bi ɓôt, i tiga lɛ̄ ǹsɔ̀hɔ̀p à yahāl nyɛ, nì gwɛ̀l kì nyɛ mu kèdi yee. y
8 Halā kì nyɛn yàk bìdìakòn bi nlama ɓa ɓôt ɓa ŋèt i mbɔ̀m, ndi hà ɓàpɔt mànyɔ̀ imaà ɓee, tɔ̀ ɓa ɓā mɓèna wây, tɔ̀ ɓa kì ɓa njɛ̄ ɓoòt ǹsɛŋ; 9 ndi ɓa ɓa ɓòt ɓa ntēeda jiīmb li hemlɛ̀ nì kiŋŋɛ̄m ì mpōp. 10 Ɓa nlama ndugi ɓok wenà, iɓālɛ̄ ɓa gweē ɓē nsɔ̀hi, wɛ̀ɛ̀ ɓa gwɛlɛ̄k ǹsɔn diākòn.11 Halā kì nyɛn yàk ɓàà ɓap, ɓa ɓa ndīgi ɓòdàà ɓa ŋèt i mbɔ̀m, ndi hà ɓa minsɔ̀hi ɓee, ɓa ambâk mànyùu, ɓa ɓâk kì màliga manjɛ̀l mɔmasonā. 12 Bìdìakòn bi nlama ɓiî, hi mût ndik ŋwàà wadā, ɓa teedàgà kì ɓɔ̀n ɓap nì màndap 
map ɓɔmɛ̀dɛ lɔŋgɛ̂. 13 Inyǔlɛ̄ ɓa ɓā mmaāl gwɛɛ̄l nsɔn lɔŋgɛɛ̀, ɓɔmɛ̀dɛ ɓa mpām joy, ɓa mɓāna ki màkend ŋgandàk i kède hēmlɛ̀ i ī ye ī Krǐstò Yesù.
14 Mɛ̀ ntìlna wɛ màm mana lakìi mɛ̀ gwèe ɓɔ̄dŋɛm lɛ mɛ̀ gatɛ̄k ɓe lɔ ī wɛ̌nī; 15 ndi iɓālɛ̄ mɛ̀ ǹtiŋha lɔɔ̀, wɛ̀ɛ ù gayī
kìkìi mùt à ǹlama teeda nyɛmɛ̀dɛ i kède ndāp Nyāmbɛɛ̀, ì ì yè ǹtoŋ Nyambɛ nū nìŋ, jèl li maliga nì hìkùù hi maliga. 16 Ndi pèndà ì tà ɓe lɛ jìmb li nsìŋgɛ Nyambɛ ŋɛ̄m li ye lìkɛŋi. Nyambɛ à nɛnɛ ī kède mìnsòn, à kelā lɛ à tee sēp i Mbūu, à tea ni āŋgɛ̀l, à aŋlana i kède bìlɔ̀ŋ bìpɛ, à hemlana ŋkɔ̀ŋ hisi, à yoŋā i kède lìpem i ŋgìi.
	
	

1 Tìmòteò
4
	
1 Ndi Mbuu à mpɔ̄t mpaha lɛ, ŋgèdà ì galɔ̀ɔ ɓòt ɓàhɔgi ɓa galɛ̄hɛl hemlɛ ŋ̀ɛm, ɓa adɓɛ̀gɛ̀ nì mìmbuu mi ńyùmhànà, yàk nì màeba ma mimbuu mìmɓɛ, 2 inyùu bìhèŋɓà bi ɓapɔt bìtɛmbɛɛ, lakìi kīŋŋɛ̄m yaāp ì m̀mal kedlànà wɛ̌ŋgɔ̀ŋlɛ nì kɛ̀y i nlēk. 3 Ɓa ncìlis ɓôt màɓiî, yàk nì bìjɛk Nyāmbɛ à hɛ̌k lɛ ɓòt ɓa hemlɛ, ɓa yîk kì màliga, ɓa kohòk gwɔ, ɓa tinâk màyègà. 4 Ŋgɔ hikìi yɔ̌m Nyāmbɛ
à hɛ̌k i ye ndīgi lɔ̄ŋgɛɛ̀, yɔ̀m i ta ɓē mu mbàk, iɓālɛ̄ mùt à nlɛ̄ɛgɛ yɔ, ndi à tinâk màyègà; 5 inyǔlɛ̄ i nteeba pubhaga ni ɓàŋga i Nyambɛ nì màsɔɔhɛ̀.
6 Iɓālɛ̄ ù ńyìgyɛ lôgtatà màm mana, ki ù gaɓā lɔŋgɛ nlìmil u Kristò Yesù, ù jehâk wɛ̀mɛ̀dɛ ni bìɓàŋga bi hemlɛ̀, yàk nì bi maeba màlam, kìkìi ù m̀mal adɓɛ mû. 7 Ndi cěl bìyoglo bi miŋaŋ mi bitɛmbɛɛ, nì mi mimaŋ mi ɓodàa.Ndi wɛ̀mɛ̀dɛ, hyanda lɛtɛ̀ɛ̀ ù yi siŋgɛ̄ Nyambɛ ŋɛ̄m.8 Inyǔlɛ̄ hyanda mīnsòn i mɓāhal ndeèk, ndi sìŋgɛ̀ Nyambɛ ŋɛ̄m i mɓāhal manjɛ̀l mɔmasonā, lakìì i gweē
lìkàk li nìŋ ini hanânɔ, yàk nì i ī nsòmbol lɔ̂. 9 Ɓàŋga ini i ye màliga, i kolī lɛ̄ɛgana manjɛ̀l mɔmasonā. 10 Jɔn dì ntùmbɓànà, ndi dì nihbɛ̀gɛ̀ kì bìsɔ̀l, inyǔlɛ̄ dì ntèŋ miŋɛm nì Nyambɛ nū nìŋ, nu à yè Ǹtɔhɔ̂l ɓòt ɓɔɓasonā, ndi tenten nu ɓàhemlɛ̀. 11 Ù ɓehgɛ̀ màm mana, ù niigàgà kì mɔ. 12 Tɔ̀ lakìi ù yè mààŋgɛ wānda, mùt à yàn ɓaŋ wɛ̀, ndi ù ɓâk ndigi ndèmbèl inyùu ɓàhemlɛ̀ i kède bìpodol, nì i kède bìhyumul, yàk nì i kède gwēhaà, nì i mbūu, nì i hēmlɛ̀, nì i hōdnyuu. 13 Lìgip yāga i āŋ Màtìlà, nì ɓehɛ̂, nì niigà, lɛtɛ̀ɛ̀ mɛ̀ lɔ̂. 14 Ù ǹdɛ̀bɛ ɓaŋ lìkèblà li kari᷆s li ye ī
kède yɔ̂ŋ, li lī ntina wɛ nì bìpodol bi ɓapodôl lòŋnì lìkèhàk li mɔɔ li mimaŋ mi ntoŋ i ŋgìì yɔ̂ŋ. 15 Ndùŋa yɔŋ yɔ̀sonā i ɓa yāga munu màm mana, u pagāp kì mu ī kède lɛ ndi màhɔ̂l mɔŋ ma nɛnɛ bīsū bi ɓoòt ɓɔɓasonā. 16 Yihɛ yāga inyùù yɔŋ wɛmɛ̀dɛ nì inyùu màm ù nnīigà; tèŋɓɛ nì mɔ, inyǔlɛ̄ ɓɔ̀ŋ ù mɓɔ̀ŋ halà ù gatɔ̄hɔl wɛmɛ̀dɛ, nì ɓa ɓā ŋɛ̄mblɛ wɛɛ̀.
	
1 Tìmòteò
5

1 Ù kondok ɓaŋ m̀maŋ mût, ndi ɓehɛ ndīgi wɔ̄ kìkìi ìsɔŋ; yàk ɓɔ̀ɔ̀ŋgɛ ɓa wanda wɛ̌ŋgɔ̀ŋlɛ lògnyûŋ, 2 mìmaŋ mi ɓodàà kìkìi ɓànyùŋ, ŋgɔ̀nd ɓodàà kî nì hodnyuu yɔsonā wɛ̌ŋgɔ̀ŋlɛ lògnyûŋ. 3 Ti bìyik bi ɓodàà bi bī ye mìntìîk mi biyik lìpem. 4 Ndi iɓālɛ̄ yik i gweē ɓɔ̀n, tɔ̀ ɓàlàl, wɛ̀ɛ̀ ɓa ɓok ndūgi nigil i sìŋgɛ̀ ɓòt ɓap ɓa ndap ɓɔmɛ̀dɛ nì i tìmbhɛ̀ lɔŋgɛ ī ɓagwaàl ɓap, inyǔlɛ̄ halā à yè lɔŋgɛ̂ à nlɛ̄ɛgana ki ī mbɔ̌m Nyāmbɛɛ̀. 5 Ndi nu à yè ǹtìîk yik, à gwèe hā ɓe muùt nyɛkǐnyɛ̄, nyɛn à m̀mal teēŋ ŋɛm ni Nyāmbɛɛ̀, à tèŋɓɛ̀gɛ̀ ndigi ī yɛ̀mhɛ̀ nyɛ nì màsɔɔhɛ̀ jùu nì bìnjǎmùha. 6 Ndi nu à nnɔ̀ŋ ndigi màndìbà, à yè ŋ̀wɔga, tɔ̀ lakìi à yè i nɔ̀m. 7 Ù ɓehgɛ̀ kì inyùu màm mana, lɛ ndi ɓa cēga ɓaāŋ ǹsɔ̀hi. 8 Ndi iɓālɛ̄ mùt à ntòŋgol ɓe ɓôt ɓa lihàà jee, ndi lɔŋgɛ lɔ̄ŋgɛɛ̀ ɓòt ɓee ɓa ndap, wɛ̀ɛ à m̀mal taŋɓa hemlɛ̀, à yè ɓeba ìlɔ̀ɔ̀ mùt à ntɔ̄p ɓe hemlɛ̀. 9 Mùdàa à tìlɓa ɓaŋ kìkìi yīk, nyɛ ŋgì pam mom masamàl ma ŋwii, nu à ɓeè ndigi ŋwàà nu ǹlom wadā. 10 À ǹlama ki ɓāna lɔŋgɛ mbōgī inyùu mìnsɔn mìnlam, lɛ à binēŋes ɓɔn, à gwehâk kì yìs ɓakèn, à sɔ̀k màkòò ma ɓapūbhaga, à holgà ɓòt ɓa ŋkòs njiihà, à ɓɔ̀ŋɔ̀k hi nsɔn ǹlam. 11 Ndi ù tɔp ɓaŋ yɔ̀ŋ ŋgɔŋgɔ̀nd biyik, inyǔlɛ̄ i ŋgèdà ɓa mmal yɔɔ̄gɓɛnɛ mpùŋgu i kɔ̀lɓà Krǐstò, wɛ̀ɛ jàm ɓa nsòmbòl li ye ndīgi màɓiî. 12 Ndi ɓa gweē mbàgi nōgoòs, inyǔlɛ̄ ɓa mmal sagāl malombla ma bisū. 13 Ndi ìlɔ̀ɔ̀ kì halà, ɓa nnīgil ki ī ɓā yɛ̀ŋgɛ, ɓa mɛ̂ygà ndigi ī hyōm hī ndap nì ndap, ndi hà yɛ̀ŋgɛ yɔtāma ɓee. Ŋgɔ yàk hɔp ɓa mpòɛ mpǒgɛ̀, ɓa nsāgɓɛ yaga ni māŋan mahɔp, ɓa pɔdɔ̂k kì màm ɓa kolī ɓē tɔ ī sīmaà. 14 Mɛ̀ ŋgwēs ni lɛ ŋgɔ̀ŋgɔnd biyik i ɓiibaga, ɓa gwalak ɓɔ̌n, ɓa-angɛ kì ɓòt ɓap ɓa ndap, kàyèlɛ ɓa ēba ɓaāŋ ŋ̀kèdɓà lìkehnɛ jɔkǐjɔ̄ i yàhàl ǹtoŋ; 15 inyǔlɛ̄ ɓàhɔgi ɓa mmal ɓahal njɛɛ̄l ìpɛ i nɔ̀ŋ Saatàn i mbūs. 16 Iɓālɛ̄ mùdàà nu à nhēmlɛ̀ à gwèe bìyik, nyɛmɛ̀dɛ a holga gwɔ̄, bi ɓā ɓaāŋ mbɛ̀gɛ̀ɛ̀ ǹtoŋ, lɛ ndi ǹtoŋ u laā hōla biyik bi ye mìntìîk mi biyik. 17 Mìmaŋ mi ntoŋ mi mī ntēeda ntoŋ lɔŋgɛɛ̀ mi kolī kòs lipem mògà imaà, ndi tenten yaga mi mī ntùmbɓa i āŋaàl nì niigà.18 Inyǔlɛ̄ Lìtìlà li ŋkàl lɛ, ù kàŋak ɓaŋ ǹlom nyàgà nyɔ̀ i ŋgèdà à ntèt mis ma konflawà. z 19 Nì lɛ, m̀ɓɔ̀ŋǹsɔn à kòli kòs nsaâ wee. a Ù nɛɛbɛ ɓaŋ ǹsɔ̀hi ɓa ŋōm mmaŋ ntoŋ, hàndugi lɛ u mpemel manyɔ̀ ma mbogī ɓoòt iɓaà, tɔ̀ iaâ.
20 Ndi mi mī mɓɔ̀ŋ ɓeba, u yɔyɔy ŋwɔ̄ bisū bi ɓoòt ɓɔɓasonā, lɛ ɓapɛ kî ɓa kɔn wɔ̀ŋi. 21 Mɛ̀ mɓēhɛ wɛ bīsū bi Nyambɛɛ̀, nì Ŋwɛ̀t lɛ Yesù Krǐstò, nì mìntɔlɔ̂k mi aŋgɛ̀l, lɛ u teeda màm mana iɓaɓe ɓuglɛ̀ hɔp tɔ̀ ndɔdla. 22 Ù hɔɔ ɓaŋ kèhi mût mɔ̀ɔ̀ i ŋgìi ŋ̀ɔ, ù yɔ̀ŋ ɓaŋ ŋgàbà gwaŋan biɓeba; teeda wɛ̀mɛ̀dɛ m̀pubi. 23 Ù nyɔ ha ɓaŋ ndīgi màlep mɔ nì mɔ, ndi ù nyɔ̂k yàk ndèk wây inyùu hū yɔŋ, nì inyùu là yɔŋ kɔ̂n. 24 Ŋgɔ bìɓeba ɓòt ɓàhɔgi ɓa mɓɔ̀ŋ bi ńyīna ɓaŋgā mbàgi ŋgì pam; ndi ɓòt ɓàpɛ, bìɓeba gwap bi ńyīna ɓēe mbàgi ŋgì pam. 25 Halā kì nyɛn yàk mìnsɔn mìnlam mi ńyīna ɓaŋgā; ndi mi mī ta ɓē halà mi nlà ɓe sɔlɔ̀p.


1 Tìmòteò	
6

1 Ɓɔɓasonā ɓa ye ī kède dìkeŋ di miŋkɔ̀l ɓa tɛhɛ ndīgi ɓɛ̀t ɓap kìkìi ɓòt ɓa kolī nì lìpem jɔlisonā, lɛ jòy li Nyambɛ lī sɔ̀la ɓâŋ, yàk nì màeba. 2 Ndi mi ɓɛ̀t ɓap ɓa ye ɓàhemlɛ̀ mi yàn ɓaŋ ɓɔ̄, lakìì ɓa ye lògtatà; ndi ɓa gwelēl yāga ɓɔ, inyǔlɛ̄ ɓòt ɓa ŋkòs mahola mū lɔ̄ŋgɛ yāp nsɔn ɓa ye ɓàhemlɛ̀ nì ɓagwēhaà. Màm mana mɔn ù ǹlama niigà nì ɓehɛ̂.
3 Ndi iɓālɛ̄ mùt à nnīiga nya māeba īpɛ, ndi à nɛɛbɛ ɓe biɓàŋga bi maliga bi Ŋwɛt wes Yesù Krǐstò, tɔ̀ màeba ma nnɔ̀ŋ njɛl sìŋgɛ̀ Nyambɛ ŋ̀ɛm, 4 wɛ̀ɛ ŋgōk wɔn u mmal kweēs nyɛ ndīm, à ńyī ɓe tɔ jàm, à ŋkɔ̀n njêk ŋ̀kɔ̀nɔ̂k nì màmbàdgà ma pênà, nì ŋ̀kaa dipùùbà di mâm; munu màm mana nyɛn tāmaà, nì ǹdaŋ, nì lìòbòhjǒy, nì hègdà màm màɓɛ ma mpēmeèl. 5 Ɓòt ɓa nnɔ̄mɔl ni ɓòt ɓa mmal yubda i kède màhɔŋɔ̂l map, ɓa ɓā biyēglɛ nsɔ ŋgi màliga, ɓɔn ɓa nhɔ̄ŋɔl lɛ sìŋgɛ̀ Nyambɛ ŋɛ̄m yɔn i ye kùhul yeŋɛ̀: ɓagla nì nyà ɓôt î. 6 Ŋgɔ sìŋgɛ̀ Nyambɛ ŋɛ̄m i ye ɓàŋga ɓaŋgā kùhul yeŋɛ̀, iɓālɛ̄ dì nsùhus miŋɛm i kède màm dì gwèe. 7 Inyǔlɛ̄ dì bilɔ̀na ɓe yɔm yɔkǐyɔ̄ munu ŋkɔ̀ŋ hisi, dì tà ɓe ki tɔ̀ lɛ dì ǹnyɔdna yɔm; 8 ndi lakìi dì gwèe bìjɛk nì mbɔt, wɛ̀ɛ māna mɔn ma gakɔ̀la ni ɓěs. 9 Ndi ɓòt ɓa ŋgwēs ndigi lɛ̄ ɓa ɓa mìŋgwàŋ, ɓa kwɔɔ̄ ŋgɛ̀mbɛ mànɔ̀ɔ̀dànà, nì mu kèdi, nì i kède ŋgàndàk mìnhɛŋa mi bijoŋ nì mi mī mɓāabànà; màm mana mɔn ma ńyīnis ɓoòt i kède cībaà nì yìmîl. 10 Inyǔlɛ̄ gweès mùt à ŋgwēs mɔnī i ye ŋ̀kàŋ u biɓeba bi mâm gwɔbisonā; ndi ɓòt ɓàhɔgi, lakìì ɓa ŋ́wēl ŋwɔ, ɓa biyòm, ɓa ɓagla ni njɛ̌l hēmlɛ̀, kàyèlɛ ɓa biōmɓa miŋɛ̄m, ɓa nɔk ŋgandàk njòghɛ̀.11 Ndi wɛ̀, à mût Nyambɛ̂, kɛ̀ɛ màm mana ŋ̀gwee; ndi u ligīp ī ɓāna tɛ̄lɛɛ̀bsep, nì sìŋgɛ̀ Nyambɛ ŋɛ̄m, nì hemlɛ̀, nì gwehâ, nì honɓà, yàk nì ŋ̀ɛm limà. 12 Jɔ̌k sàŋ lam i hemlɛ̀, kobda nìŋ ɓɔgā mɔ̀ɔ, i ye lɛ̄ inyùù yeē nyɛn ù bisèblànà, ù pahal ki hēmlɛ̀ ɓàŋga lìpahlàk bisū bi ŋgandàk mbogī ɓoòt. 13 Mɛ̀ mɓēhɛ wɛ bīsū bi Nyambɛɛ̀, nu à ntī maàm mɔmasonā nìŋ, nì bisū bi Kriīstò Yesù, nu à ɓɔ̌k mbògi nì ɓàŋga lìpahlàk i mbɔ̌m Pɔ̀ntìò Pìlatò, b 14 lɛ u teeda lìtìŋ iɓaɓe litɔn, tɔ̀ ǹsɔ̀hi, lɛtɛ̀ɛ̀ nì matīhlɛ ma Ŋwɛt wes Yesù Krǐstò. 15 Mɔn à gaēba ŋgèdà yèe ì ma kɔ̄là, nu à yè m̀pɔ̀m b ŋànɛ̀ wada u masɔda, kiŋɛ ì bìkiŋɛ̂, Ŋwɛ̀t nu ɓɛ̌t, 16 nyɛtāma nyɛn à ŋ́wɔ̄ ɓēe, à yììnɛ ī kède màpubi, mùt à nlà ɓe kogɛ ɓɛbɛ̀ɛ̀. Mùt nyɛkǐnyɛ̄ à ǹtɛhgɛ̀ ɓe nyɛ, à nlà ɓe ki tɔ̀ tɛhɛ̂; lìpem li ɓa nì nyɛ, nì lìpemba li ɓɔgā. Ààmɛ̀n.17 Ù ɓehgɛ̀ ɓòt ɓa ye mìŋgwàŋ hana ŋkɔ̀ŋ hisi lɛ ɓa yādap ɓaàŋ, tɔ̀ tèŋ mìŋɛm ni tɔ̄ɔha liŋgwàŋ, ndi ɓa teŋ ndīgi mìŋɛm ni Nyāmbɛɛ̀, nu à ŋūmbɛ ɓes màm mɔmasonā lɛ di konōl màsee mû. 18 Ɓa ɓɔŋɔ̄k lɔ̄ŋgɛɛ̀, ɓa ɓâk mìŋgwàŋ i kède mìnsɔn mìnlam, ɓa kabàk, ɓa ɓâk ŋ̀kǒbàgà i hōla ɓòt ɓàpɛ. 19 Halā nyɛ̄n ɓa ŋkòòbana ɓɔmɛ̀dɛ lisòò li ŋkùs, jɔn li ye ɓàŋga hìkùù inyùu ŋgèdà ì nlɔ̀, lɛ ndi ɓa kobda nìŋ ɓɔgā mɔ̀ɔ. 20 À Timòteò, tibil yāga teeda jàm li bitīna wɛɛ̀, ndi ɓàmblɛ bìlumndà nì bìyoglo bi miŋkwɛ̀l, nì miŋkaa mi ɓôt ɓa ŋkàl lɛ ɓa gweē yī, ndi halā à ɓâk bìtɛmbɛɛ. 21 Jògà li ɓôt, lakìì ɓa ŋkàl lɛ ɓa gweē yɔ̄, ɓa mɓagla ni hēmlɛ̀. Kàrîs i ɓa nì wɛ̀. Ààmɛ̀n.


2 Tìmòteò
1
	
1 Mɛ̀ Paul, ŋ̀oma nū Krǐstò Yesù inyùu sòmbòl Nyambɛ̂ nì kǐŋgèdà lìkàk li nîŋ i ī ye ī Krǐstò Yesù, mɛ̀ ntìlna 2 Timòteò, c màn wɛ̂m nu gwēhaà. Kàrîs ì nlòl ni Nyāmbɛ Tàta ɓɔ̄nà Kristò Yesù Ŋwɛ̀t wês, i ɓa nì wɛ̀, nì kɔ̀nàŋgɔɔ, nì ǹsàŋ.3 Mɛ̀ ntī Nyambɛ màyègà, nu mɛ̀ ŋgwèlel ni k�᷆ŋŋɛm ì mpōp kìkìi yàk ɓàsogol, lɛ mɛ̀ nlà ɓe mɛ ŋwàs i ɓìgdà wɛ̀ jùu nì bìnjǎmùha i kède màsɔɔhɛ̀ mɛ̂m. 4 Ŋgɔ i ŋgèdà mɛ̀ mɓìgda gwiihà gwɔŋ, ŋgǒŋ ì ŋgwɛ̀l mɛ ī tɛ̄hɛ wɛ̀, lɛ ndi mɛ yɔn nì màsee, 5 lakìi mɛ̀ mɓìgda hemlɛ̀ yɔŋ i ī gweē ɓē bihèŋɓà, yɔn i ɓǒk yèn i ŋɛ̄m majò mɔŋ lɛ Lòîs, nì i ŋɛ̄m nyuŋ lɛ Èunīkè, mɛ̀ ńyī lɛ i ye kì ŋɛ̄m wɔŋ. 6 Inyǔhālā nyɛ̄n mɛ̀ ŋkùmb wɛ lɛ̄ u yonos lìkèblà li kari᷆s li Nyambɛ lī lī ye ī kède yɔŋ inyùu lìkèhàk li mɔɔ mɛ̂m i ŋgìì yɔ̂ŋ.7 Inyǔlɛ̄ Nyambɛ à bitī ɓe ɓes mbūu nyɔya, ndigi ū lipemba, nì u gwehâ, nì u hodnyuu. 8 Jɔn ù wɔ ɓaŋ nyùù i ɓɔ̀k mbògi inyùu Ŋwɛ̀t wês, tɔ̀ inyùù yɛ̂m, mɛ̀ mùt wèe mɔ̀k, ndi honɓa ndùdù lòŋ nì mɛ̀, inyùu Ŋwìn Ǹlam, kǐŋgèdà lìpemba li Nyambɛ̂, 9 nu à tɔhɔl ɓěs, à sebēl ki ɓès ni ǹsèblà m̀pubhaga, hà inyùu mìnsɔn ŋwes ɓee, ndik kǐŋgèdà ŋgòòbà yèè nyɛmɛ̀dɛ nì kàrîs, ì ì tina ɓès i Krǐstò Yesù hyày hyɔkǐhyɔ̄ ŋgì hègà. 10 Ndi hanânɔ ì m̀mal sɔɔ̄lana ni màtihlɛ ma Ntɔhɔ̂l wès Kristò Yesù, nu à yuŋgus nyɛ̀mb, à eba ki ɓès nîŋ i ŋòbì ɓe i kède Ŋwìn Ǹlam, 11 mu nyɛ̄n mɛ̀ teeba kìi ŋ̀aŋâl nì ŋ̀omâ nì màlêt.12 Inyǔhālā nī nyɛn mɛ̀ nsōnol njɔnɔk munu màm mana.Ndi mɛ̀ ŋ́wɔ̄ ɓe mɛ nyùu, inyǔlɛ̄ mɛ̀ ńyī nu mɛ̀ bihēmlɛ̀, mɛ̀ ńyī ki lɔ̄ŋgɛ lɔ̄ŋgɛ lɛ̄ à gwèe ŋgùy i tēedà jàm mɛ̀ bitī nyɛ ìkɛ̀pam yɔ̀kɛl nû. 13 Tèŋɓɛ yāga ni ndèmbèl bìɓàŋga bi maliga ù binōgol i nyɔ̀ wɛ̂m i kède hēmlɛ̀ nì gweha ī ī ye ī Krǐstò Yesù. 14 Ndi lɔŋgɛ ja᷆m i bitīna wɛɛ̀, tibil yāga teeda yɔ nì ŋgùy Mbuu M̀pubi, nu à ńyèn i kède yês.15 Ŋgɔ ù ńyī jàm lini lɛ ɓɔɓasonā ɓa ye nyɔ̀ɔ Āsìà ɓa bikòm mɛ mbūs, kìkìi ɓɔ̀ Fìgelò, ɓɔ̀ Hèrmògenè. 16 Ndi Ŋwɛ̀t a kɔn ndāp Ònèsìforò ŋgɔɔ, inyǔlɛ̄ à bilèdes mɛ nyùù ŋgandàk ŋgelè, nì inyǔlɛ̄ ǹsaŋ wɛ̂m u bikɛ̀y u biwēha ɓe nyɛ nyùu, 17 ndi i ŋgèdà à ɓênɛ̀ i Rōmà, à biyēŋek mɛ yēŋ ni yēŋ, à lebā mɛɛ̀. 18 Ŋwɛ̀t a nɛɛbɛ lɛ̄ a lebā kɔ̀nàŋgɔɔ yak Ŋwɛ̀t i yɔ̀kɛl nû. Yàk wɛ̀mɛ̀dɛ ù ntībil yi kìkìi à ɓe lôhà hola nyɔɔ̄ Efēsò.



2 Tìmòteò
2


1 Jɔn wɛ̀, à man wɛ̀m, lèdhɛnɛ wɛ̀mɛ̀dɛ i kède kàrîs ì ì yè i Krǐstò Yesù. 2 Ndi màm ù binōgol i nyɔ̀ wɛ̂m i tì ŋgandàk mbogī ɓoòt, lòos mɔ̄ ɓòt ɓa ye màliga, ɓɔn ɓa ganīiga yaàk ɓòt ɓàpɛ. 3 Honɓa ndùdù lòŋ yada ni mɛ̀, kìkìi ɓàŋga sōnda Krǐstò Yesù. 4 Ŋgɔ i ŋgèdà gwèt sonda yɔ̀kǐyɔ̀ ì mpèges ɓe yɔmɛ̀dɛ ni màm ma nìŋ ini, lɛ ndi i lemel nū à tìla yɔ̀ nsɔ̄n sondaà. 5 Ndi ìlɔ̀ɔ̀ kì halà, iɓālɛ̄ mùt à mpèèna ŋgwee liɓāy li mintùk, à ŋɛ̀ŋgɛp ndugi ɓe ntut,hànduk lɛ à mal peènà, à teedàgà kì bìkìlà. 6 Ŋwɛ̀t wɔm nu à ntùmbɓa ni ǹsɔn nyɛn à ǹlama ɓa mût bìsu i kòs màtam. 7 Nɔk yāga jàm mɛ̀ mpɔ̄t, inyǔlɛ̄ Ŋwɛ̌t à gatī wɛ pèk i kède màm mɔmasonā.8 Ɓìgda Yēsù Krǐstò, ǹtùglaga i kède ɓàwɔga, nu à nlòl i mbōo Dāvìd kǐŋgèdà Ŋwìn wɛ̂m Ǹlam, 9 mu nyɛ̄n mɛ̀ nhōnɓana ndudù lɛtɛ̀ɛ̀ nì i ŋgàdà wɛ̌ŋgɔ̀ŋlɛ m̀ɓɔ̀ŋɓeba; ndi ɓàŋga Nyambɛ ī keŋī ɓēe. 10 Inyǔhālā nī nyɛn mɛ̀ nhōnɓa maàm mɔmasonā inyùu mìntɛbɛ̂k, lɛ yàk ŋwɔ mi kos tɔ̄hi ī ī ye ī Krǐstò Yesù lòŋnì lìpem li ɓɔgā. 11 Ɓàŋga ini i ye màliga lɛ,
	Iɓālɛ̄ dì biwɔ̄ ni nyɛ̄,
	wɛ̀ɛ dì ganìŋ ki nì nyɛ
	lòŋ;
	12 Iɓālɛ̄ dì ǹhonɓà,
	wɛ̀ɛ dì ga-ànɛ ki lòŋ
	yada ni nyɛ̄;
	i ɓā kì lɛ dì ǹtaŋɓa nyɛ,
	ki yàk nyɛ à gatāŋɓa
	ɓes; 
	13 Tɔ̀ iɓālɛ̄ ɓěs dì
	tà ɓe ɓonyoni
	nyɛ à yìi nì ɓonyoni,
	inyǔlɛ̄ à nlà ɓe taŋɓa
	nyɛmɛ̀dɛ.
	Ŋ̀gwɛ̀lǹsɔn nu à gwèe mbògi lām
	14 Ɓìgdaha ɓɔ̄ màm mana, u ɓehɛ kì ɓɔ bisū bi Nyambɛ
	lɛ̄ ɓa ɓā ɓaāŋ ɓòt ɓa ŋkāa dipùùbà di mâm, inyǔlɛ̄ di mɓāhal ɓe jaàm jɔkǐjɔ̄, ndi di ŋòbos ndigi ɓòt ɓa ŋɛ̄mblɛ
	
cɔ. 15 Nigil ī tēe wɛ̀mɛ̀dɛ bisū bi Nyambɛ kìkìi mùt à gwèe mbògi lām, kìkìi ŋ̀gwɛ̀lǹsɔn nu à gwèe ɓē jaàm li wɔnyuu, à tiblàk kì kàp ɓaŋgā i maliga. 16 Ndi kɛŋglɛ bìyoglo bi miŋkwɛ̀l bi bilumndà inyǔlɛ̄ ɓa gayāba i yàn Nyambɛ ìlɔ̀ɔ̀
hâ, 17 ndi màeba map kî ma ganyàli wɛ̌ŋgɔ̀ŋlɛ kɔ̀n mbôk.
Mu nyɛ̄n ɓɔ̀ Hìmèneò ɓɔ Fìletò ɓa yê. 18 Ɓɔn ɓa biɓāgla ni màliga, ɓa kalàk lɛ lìtùgɛ̀ li mmal tagɓɛ̀, ɓa ŋòbos ki hēmlɛ̀ i ɓôt ɓàhɔgi. 19 Ndi tɔ̀ la yàa, ŋgɔ̀k hìkùù hi Nyambɛ
ì mpìŋglà ɓee, lakìi ì gwèe īni ɓēndel ŋkedlàk i ŋgìì yeē
lɛ, Ŋwɛ̌t à ńyī ìɓee; e nì lɛ, Hikìi mùt à nsīma joy li Ŋwɛt a ɓamblɛ ŋgìtɛlɛ̂bsep.
20 I kède ndāp kɛ̄ŋi, gwɔ̀m bi ndap bi ta ɓē ndigi bī goòl, nì bi silɓà gwɔtāma, ndi yàk nì bi bikek nì bi bitèk; bìhɔgi bi gweē lìpem, nì bipɛ ŋgì lìpem. 21 Jɔn iɓālɛ̄ mùt à mpūbus nyɛmɛ̀dɛ inyùu gwɔ̀m bî, wɛ̀ɛ à gaɓā yɔm ndap i lipem, m̀pubhaga, nu à kòli gwèlel ŋwɛt ndap ŋ̀kǒbàgà inyùu hī nsɔn ǹlam. 22 Ndi kɛ̀ɛ mìnhɛŋa mi maaŋgɛ wānda ŋgwee, u ligīp ī ɓāna tɛ̄lɛɛ̀bsep, nì hemlɛ̀, nì gwehâ, nì ǹsàŋ, wɛ̀ nì ɓa ɓā nsèbel joy li Ŋwɛt ni ŋ̀ɛm u mpōp. 23 Ndi kǒm yāga bijoŋ bi mambàdgà nì ma mā ye mìntùmbà mbus, lakìi ù ńyī lɛ ma nlɔ̀na bisàŋ. 24 Ndi ŋ̀kɔ̀l Ŋwɛt u nlama ɓe jɔ bīsàŋ, ndi u ɓoyhɛ̀gɛ̀ ndigi ɓòt ɓɔɓasonā, u ɓangà pèk i nīigà, u honɓàgà kì, 25 u yîk niiga ɓakɔ̀lɓà nì ŋ̀ɛmlimà, lɛ tɔ̀ɔ̀ Nyambɛ à yè lɛ à nehnɛ ɓɔ njɛ̀l i hyɛ̀l mìŋɛm, lɛ ɓa yi màliga, 26 ndi màhɔŋɔ̂l ma tembna ɓɔ̄ lɛ ɓa laā tɔ̄hla kedī i nsɔ̀hɔ̀p, nu à bigwɛ̀l ɓɔ lɛ ɓa ɓɔŋ sòmbòl yee.


2 Tìmòteò
3


1 Ndi ù ǹlama yi jàm lini lɛ dilɔ̄ di nsōk ŋgèdà ì gaɓā nlɛ̀dɛk kîyaga. 2 Inyǔlɛ̄ ɓòt ɓa gatòŋ ndigi ɓɔ̄mɛ̀dɛ, ɓa gwehêk mɔ̀ni, ɓa hûmblàk mànyùu, ɓa ɓâk ɓòt ɓa ŋgagàl, nì ɓàòbòs mǒy, nì ɓàndɔgɓɛ̀nɛ̀ ɓàgwâl ɓap, ɓa ɓā ntī ɓe mayègà, nì ɓàpùŋgùl màm ma Nyambɛ̂, 3 ɓòt ɓa diŋgònok, nì ɓa mandìŋga, ɓòt ɓa minsɔ̀hi, nì ɓa biyogdà, ɓòt ɓa nyay, ɓàɔ̀ɔ̀ màm màlam, 4 nì ɓàliibànà ɓòt, bìpohlɛ̀
bi ɓôt, nì ɓa ŋgōk u ŋkweēs ndim, ɓa gagwēs masee ma ŋkɔ̀ŋ hisi ìlɔ̀ɔ̀ kìkìì ɓa ŋgwēs Nyambɛɛ̀; 5 bitēe bi mis ɓa gasìŋgɛ nyɛ ŋɛ̄m, ndi ɓa taŋɓàgà lìpemba jee. Kɛŋglɛ ɓòt ɓa ye hālà. 6 Ŋgɔ ɓòt ɓa ŋkɛ̀ ɓa ŋɔ̀nd ni màndap ɓa ye mūnu ndòŋ ɓôt ini, ɓɔn ɓa ńyɔ̀ŋ yaga diɓòdǎɓòdàà di dī yoni nì bìɓeba, nì di mìnhɛŋa ŋwāp mi nnyēgha nyuu i nɔ̀ŋ mànjɛ̌l mànjɛ̀l, 7 kàyèlɛ ɓa nnīgil ŋgedà yɔ̀sonā, ndi ɓa nlà ɓe pam i yī i maliga kɛlkǐkɛ̄l. 8 Ndi kìkìi Yàne ɓɔ Yāmbrè ɓa kèdɓa Mōsè, halā nyɛ̄n yàk ɓana ɓa ŋkèdɓa maliga, ɓa ye ɓòt ɓa mmal yubda i kède màhɔŋɔ̂l map, hemlɛ̀ yap kî i ye yàŋgà. 9 Ndi ɓa gakɛ̀ ha ɓe bisū inyǔlɛ̄ bìjoŋ gwap bi gayɛ̄li i mìs ma ɓôt ɓɔɓasonā, kìkìi yàk bi ɓana.10 Ndi wɛ̀ ù binɔ̀ŋ maeba mɛ̂m, nì bìhyumul gwɛ̂m, nì màhɔŋɔ̂l mɛ̂m, nì hemlɛ̀ yɛ̂m, nì wɔŋgut yɛ̂m, nì gweha yɛ᷆m, nì honɓà yɛ̂m, 11 nì ndèèŋgà yɛ̀m, nì njɔnɔk yɛ̂m; màm ma bikwèl mɛ nyɔ̀ɔ Àntìokìà, nì Ikōnìùm, yàk nì i Līstrà, nì kinjɛ̄ ndèèŋgà mɛ̀ ɓe nihbɛ̀; ndi Ŋwɛ̌t à bisòŋ mɛ ī kède màm mana mɔmasonā. 12 Ŋgɔ ɓɔɓasonā ɓa nsòmbol niŋ i sìŋgɛ̀ Nyambɛ ŋ̀ɛm i Krǐstò Yesù ɓa gakòs ndeèŋgà. 13 Ndi ɓòt ɓàɓɛ, yàk nì ɓàjuŋɓàhà ɓòt, ɓa gayēmbi ńyembâk, lakìì ɓa ńyòm, ndi ɓa yûmhàk kì ɓòt. 14 Ndi wɛ̀ tèŋɓɛ yāga ni màm ù binīgiìl, ma ù bihēmlɛ̀, lakìi ù ńyī ɓɛ̀t ɓa binīiga wɛ mɔ̄, 15 nì lakìi ù ńyī Matìlà Màpubi iɓòdòl yaga wɛ ŋ̀keŋee man, mɔn ma ntī wɛ ŋgùy lɛ u ɓana pèk inyùu tɔ̄hi ī nlòl i hēmlɛ̀ i ī ye ī Krǐstò Yesù. 16 Lìtìlà jɔlisonā li nlòl ni Nyāmbɛɛ̀, li mɓāhaàl, inyǔlɛ̄ li ntī maeba, li yɔɔyàk, li ɓehgɛ̀, 17 li niigàgà kì tɛlɛ̂bsep, lɛ ndi mùt Nyambɛ ā ɓa ǹyɔnɔ̂k, ŋ̀kǒbàgà inyùu hī nsɔn ǹlam.



2 Tìmòteò	
4


1 Mɛ̀ mɓēhɛ wɛ bīsū bi Nyambɛ ɓɔ̄nà Ŋwɛt Yesù Krǐstò, nu à ǹnyegi ī pēmhɛ̀nɛ̀ ɓayōmi nì ɓawɔ̄ga mbàgi, nì inyùu màtihlɛ mee nì ànɛ̀ yee, lɛ u aŋal ɓàŋga i Nyambɛ̂; 2 lìgip yāga ŋgèdà ì kòli tɔ̀ ŋgèdà ì kòli ɓēe, ù yɔɔyàk, ù kondôk, ù ɓehgɛ̀ nì wɔŋgut yɔsonā, nì màeba. 3 Inyǔlɛ̄ ŋgèdà ì gayīk lɔ lɛ̄ ɓa ganīhbɛ ha ɓe maeba ma maliga, ndi lakìi mào ma nnyāŋ ɓɔ, wɛ̀ɛ̀ ɓa gakòndɛ yaga ɓàlêt kòndɛ̀ nì kòndɛ̀ kìkìi ŋgǒŋ ì ŋkɔ̀n ɓɔ; 4 ndi ɓa galɔ̄ŋ mao lɛ ɓa nɔ̄k ɓaāŋ màeba, ɓa ɓahlàk kì njɛ̌l ìpɛ i ɛ̄mblɛ̀ mìŋaŋ mi bitɛmbɛɛ. 5 Ndi wɛ̀ amb yāga nyuu manjɛ̀l mɔmasonā, honɓa kì ndùdù, ɓɔ̌ŋ ǹsɔn u nlɛ̀gɛ̀l Ŋwìn Ǹlam, ù yonhàk kì ǹsɔn wɔŋ. 6 Inyǔlɛ̄ mɛ̀ yè wɛ̌ŋgɔ̀ŋlɛ màcèl mɛ̂m ma mmal kobaà, ŋgèdà mànyɔdi mɛ᷆m kì ì gwèe nì mɔ̀ɔ. 7 Mɛ̀ m̀mal jɔ saāŋ ìlam, mɛ̀ sugus pênà ŋ̀gwee, mɛ̀ teeda ki hēmlɛ̀. 8 Ìɓòdòl hanânɔ ǹtut u tɛlɛ̂bsep u ye m̀ɓiâk inyùù yɛ̂m, wɔn Ŋwɛ̌t, m̀pemês mbàgi nu à tee sēp, à gatī mɛ yɔ̀kɛl nû; ndi hà mɛ̀tama ɓe mɛ̂; ŋgɔ yàk ɓɔɓasonā ɓa ŋgwēs matihlɛ mee. 9 Nyàmnda ndīgi ī pāla lɔ̀ i mɛ̌nī,
10 inyǔlɛ̄ Demàs f à bikēnes mɛɛ̀, à kɛ yèè i Tèsàlonīkà, lakìi à bigwēs maàm ma hisī hini. Krɛ̌skìns à kɛ ī Gàlatìà, Titò g kì à kɛ ī Dàlmatìà. 11 Ndik Lūkàs h nyɛtāma nyɛn à ŋgi yiī lòŋnì mɛ̀. Yɔ̌ŋ Mārkò, u lɔnā nyɛ̄ ŋgèdà ù nlɔ̀, inyǔlɛ̄ à yè mɛ̀ hola īnyùu ǹsɔn. 12 Mɛ̀ biɔ̄m Tikīkò nyɔ̀ɔ 13 U kāhal lɔ̀, u lɔnā mɛ̀ njɔ̀glogɛ mɛ̀ biyēk i Trǒà yak Kārpò, lòŋnì bìkààt, ndi lɔŋgɛ lɔ̄ŋgɛɛ̀ bi bikòp. 14 Mùt hìuu lɛ Àlègsandrè à biɓɔ̀ŋ mɛ ɓēba ŋgandàk: Ŋwɛ̌t à gatìmbhɛ nyɛ kǐŋgèdà mìnsɔn ŋwee. 15 Yàk wɛ̀ kì ù yihgɛ̀ nyɛ, inyǔlɛ̄ à bikɔ̀lɓa biɓàŋga gwes ŋgandàk kîyaga. 16 Ŋ̀kaa wɛ̂m u bisu mùt nyɛkǐnyɛ̄ à bikàm ɓe mɛ̂, ndi ɓɔɓasonā ɓa bikēnes mɛɛ̀. Halā à eŋa ɓaŋ ɓɔ̄! 17 Ndi Ŋwɛ̌t à ɓeè mɛ̀ i mbūs, à lèdhàk kì mɛ̀ nì lìpemba, lɛ ndi mɛ̀mɛ̀dɛ mɛ tibil yāga aŋal miŋaŋ ŋwee kàyèlɛ bìlɔ̀ŋ bìpɛ gwɔbisonā bi nɔk ŋwɔ̄; ndi à bisòŋ mɛ ī nyɔ̀ mbɔndɔ̀njèe.18 Ŋwɛ̌t à gasòŋ mɛ ī kède hī nsɔn m̀ɓɛ, a tɔhɔl kì mɛ̀ lɛ mɛ pam ànɛ̀ yee nyɔɔ̄ ŋgìi. Lìpem li ɓa nì nyɛ i ɓɔ̀ga ni ɓɔ̀ga. Ààmɛ̀n.19 Yègna mɛ̀ Prǐskà ɓɔnà Akuilà, nì ndap Ònèsìforò. 20 Èrastò à biyēglɛ i Kɔ̀rintò, ndi mɛ̀ biyēk Trofīmò nyɔ̀ɔ ī Mìletò, à ŋkɔ̀n. 21 Nyàmnda ndīgi lɛ̄ u lɔɔ̄ mbèŋ ŋgì kwɔ̀. Ɓɔ̀ Eubulò, ɓɔ̀ Pudɛ̀ns, ɓɔ̀ Linò, ɓɔ̀ Klaudìò, nì lògtatā yɔ̄sonā ɓa ńyegā wɛɛ̀.22 Ŋwɛ̀t lɛ Yesù Krǐstò a ɓa nì mbuu wɔŋ. Kàrîs i ɓa nì ɓèe. Ààmɛ̀n.



Titò
1
	
1 Paul, ŋ̀kɔ̀l Nyambɛ̂ nì ŋ̀oma Yēsù Krǐstò inyùu hēmlɛ̀ i mintɛbɛ̂k mi Nyambɛ̂, nì inyùu yī i maliga ma mā ye kǐŋgèdà sìŋgɛ̀ Nyambɛ ŋɛ̄m, 2 i kède ɓɔ̄dŋɛm i nîŋ ɓɔgā i Nyambɛ nu à mpɔ̄t ɓe bitɛmbɛɛ, à ti lìkàk hyày hyɔkǐhyɔ̄ ŋgì hèga; 3 ndi kìi ŋgèdà ì kɔ̀la, Nyambɛ Ǹtɔhɔ̂l wěs à sɔlɔ̄l ɓaŋgā yee mu mīŋāŋ à ŋ̀ŋwèhel mɛ̀ kǐŋgèdà lìteâk jee; 4 mɛ̀ ntìlna Titò, tìtìs yɛ̀m mǎn kǐŋgèdà hemlɛ̀ yes ɓehɓɔɓasonā: kàrîs ì nlòl ni Nyāmbɛ Tàta nì Ŋwɛ̀t lɛ Yesù Krǐstò Ǹtɔhɔ̂l wès i ɓa nì wɛ̀, nì kɔ̀nàŋgɔɔ nì ǹsàŋ. 5 Inyùu jàm lini nyɛn mɛ̀ biyīgil wɛ ī Krětà, lɛ u yik teâk màm ma ŋgi sômblàgà nyɔ̀ɔ̂, nì sàyàp kì mìmaŋ mi ntoŋ i kède hī ntoŋ kìkìi mɛ̀ biēba wɛɛ̀; 6 ndi ndigi mùt à yè ŋgìnsɔ̀hi, ǹlom nu ŋwàà wadā, nu à gwèe ɓɔ̀n ɓa nhēmlɛ̀, nì ɓa ɓā gweē ɓē nsɔ̀hi inyùu bìyubdà, tɔ̀ inyùu ndɔ̄k. 7 Inyǔlɛ̄ ǹteedà ǹtoŋ à ǹlama ndik ɓā muùt ŋgìnsɔ̀hi, lakìi à yè kindàk Nyambɛ̂. À ɓa ɓaŋ mùt jɛnakīŋ, tɔ̀ mùt ŋ̀àglà, tɔ̀ mùt nyoba, tɔ̀ mùt bìsàŋ, tɔ̀ nu à njɛ̄ ɓoòt ǹsɛŋ, 8 ndi a ɓa yàà mût à ŋgwēs yiīs ɓakèn, nì gwês màm màlam, mùt à nhōt nyuu, nì nu à tee sēp, nu à nsìŋgɛ Nyambɛ ŋɛ̄m, 9 nì nu à ŋànɛ nyɛmɛ̀dɛ, à adɓɛ̀gɛ̀ nì ɓàŋga i maliga kǐŋgèdà màeba, lɛ ndi a ɓana ŋgùy i lèdès ǹtoŋ ni màeba ma maliga, à yɔɔyàk kì ɓànayga. 10 Inyǔlɛ̄ ɓòt ɓa ndɔk ɓa ye ŋgàndàk, ɓàpɔt bìyoglo bi biɓàŋga, nì ɓàjuŋɓàhà ɓòt, lɔŋgɛ lɔ̄ŋgɛ ɓòt ɓa bilòl i hēmlɛ̀ ɓàkwɛ̀ɛ̀baga, 11 mànyɔ̀ map ma nlama yibà. Ɓɔn ɓa ŋòbos yaga hemlɛ̀ i ŋgîm mandap ma ɓôt, ɓa niigàgà kì màm mùt à kòli ɓē niigà, lɛ ndi ɓa kos yèŋɛ̀ i ŋ́wēha nyuu. 12 Ŋgɔ mùt wàp wadā, m̀podôl wàp ɓɔmɛ̀dɛ yaga, à kǎl lɛ̄, Ɓòt ɓa Kretà ɓa ye ndīgi ɓàpɔt bìtɛmbɛɛ ŋgèdà yɔ̀sonā, bìnùga bìɓɛ, nì ɓàɓènà jɛ, ɓa ntɔ̄p ɓe nsɔn. 13 Mbògi ìni ì yè hɔ̀dɔ.Inyǔhālà yɔɔyak yāga ɓɔ ɓàŋga ɓaŋgā, lɛ ndi ɓa ɓā mbōo i kède hēmlɛ̀, 14 nì lɛ ɓa ādɓɛ ha ɓaāŋ nì mìŋaŋ mi bitɛmbɛɛ mi Lôk Yudà, tɔ̀ nì màtìŋ ma ɓôt ɓa ɓā bikòm maliga mbūs. 15 Màm mɔmasonā ma mpōp inyùu ɓa ɓā mpōp, ndi inyùu ɓòt ɓa ye nyɛ̀ga, nì ɓa ɓā ntɔ̄p ɓe hemlɛ̀, jàm jɔkǐjɔ̄ li ta ɓē lipubi, ndi màhɔŋɔ̂l map ma ye nyɛ̀ga, yàk nì kiŋŋɛ̄m yaàp. 16 Ɓa ŋkàl lɛ ɓa ńyī Nyambɛɛ̀, ndi ɓa taŋɓàgà nyɛ i kède mìnsɔn ŋwap, ɓa suuŋgàgà nyɛ ŋ̀ɛm, ɓa ndɔgɓɛ̀gɛ̀ kì nyɛ, ɓa nlà ɓe gwɛl nsɔn ǹlam wɔkǐwɔ̄.

Titò	
2


1 Ndi wɛ̀ ù pɔdɔ̂k ndigi màm ma ŋkɔ̀la ni màeba ma maliga, 2 lɛ mìmaŋ mi ɓôt mi ambâk mànyùù map, ɓa ɓâk kì ɓòt ɓa ŋèt i mbɔ̀m, ɓa hodôk kì mànyùù map, lɛ hemlɛ̀ yap, nì gweha yāp, nì honɓà yap bi ɓangà ŋgùy ɓàŋga. 3 Halā kì nyɛn inyùu mìmaŋ mi ɓodàa, lɛ ɓa hyom kìkìì i kolī nì ɓàpubhaga. Ɓa ɓā ɓaāŋ ɓòt ɓa minsɔ̀hi, tɔ̀ mìŋkɔ̀l mi nyoba wây, ndi ɓa ɓa ndīgi ɓàlêt ɓa nnīiga maàm màlam, 4 lɛ ɓa edɛ ŋgɔ̀ŋgɔnd ɓodàà i gwe᷆s ɓàlom ɓap nì ɓɔ̀n ɓap, 5 nì lɛ ɓa anɛ̀ màhɔŋɔ̂l map, ɓa hot mànyùu, ɓa hiŋgîk ndigi nì mìnsɔn mi ndap, ɓa ɓâk lɔŋgɛ̂, ɓa sûhlàk kì ɓɔmɛ̀dɛ i sī ɓàlom ɓap, ndi ɓàŋga Nyambɛ ī sòla ɓâŋ.
6 Halā kì nyɛn inyùu ɓɔ̀ɔ̀ŋgɛ ɓa wanda, ɓehɛ ɓɔ̄ lɛ ɓa hot mànyùù. 7 Inyùu màm mɔmasonā yaga, ù teâk wɛ̀mɛ̀dɛ kìkìi ndèmbèl mìnsɔn mìnlam; ù niigàgà màeba ma
mapubi, nì ma mā kolī, 8 ndi ù ɓâk ndigi mùt à ŋèt i mbɔ̀m inyùu bìɓàŋga bi maliga bi bī nlà ɓe uma nsɔ̀hi, lɛ ndi nū à ŋkɔ̀lɓà a wɔ nyùu, lakìi à gwèe ɓē jaàm lìɓɛ i pɔ̄t īnyùù yês. 9 Ɓehɛ mìŋkɔ̀l lɛ mi suhūs ŋwɔ̄mɛ̀dɛ i sī ɓɛ̀t ɓap i lēmeèl ɓɔ manjɛ̀l mɔmasonā i ɓa ɓe pênàkiŋ, 10 tɔ̀ kwahâl màm map, ndi ɓa eba ndīgi ɓɔ̄ lɔ̄ŋgɛ yāp hemlɛ̀
yɔsonā, lɛ ndi ɓa lemes màeba ma Nyambɛ Ǹtɔhɔ̂l wès manjɛ̀l mɔmasonā.11 Inyǔlɛ̄ kàrîs Nyambɛ ì ì nlɔ̀na tɔhi ì m̀mal nɛnɛ inyùu ɓòt ɓɔɓasonā, 12 ì nnīiga ɓes lɛ di ŋwas lìyàn Nyambɛ̂, dì nɔ̀ŋ ha ɓaŋ mìǹhɛŋa mi ŋkɔ̀ŋ hisi, ndi di hot mànyùù mes, dì ɓɔ̀ŋɔ̀k màm ma tee sēp, dì sìŋggɛ̀ kì Nyambɛ mīŋɛ̄m i hyày hini hanânɔ, 13 lakìi dì ntèŋ miŋɛm nì ɓɔdŋɛm i masɔda, halā à yè lɛ nì màtihlɛ ma lipem li Nyambɛ Nu᷆ŋkɛŋi nì Ǹtɔhɔ̂l wès Yesù Krǐstò; 14 nu à ti nyɛ̄mɛ̀dɛ inyùù yês, lɛ ndi a kɔbɔ̄l ɓès ni lìyànmben jɔlisonā, nì lɛ a pubhɛnɛ nyɛ̄mɛ̀dɛ ɓòt lɛ ɓa ɓa ìɓee nyɛmɛ̀dɛ, i ɓa ɓā nlìgip yaga i ɓɔ̀ŋ mìnsɔn mìnlam.15 Pɔdɔk màm mana, ù ɓehgɛ̀, ù yɔɔyàk kì nì ŋgùy yɔ̀sonā.Mùt nyɛkǐnyɛ̄ à yàn ɓaŋ wɛ̀.

Titò
3

1 Ɓìgdaha ɓɔ̄ lɛ ɓa suhūs ɓɔ̄mɛ̀dɛ i sī ɓà-ànɛ̀, nì ɓòt ɓa gweē kùndɛ̀ i ànɛ̀, ɓa ɓâk mànoglà, ɓa ɓâk kì ɓa nyegi ī ɓɔ̀ŋ hi nsɔn ǹlam; 2 ɓa òbos ɓaŋ mùt nyɛkǐnyɛ̄ jǒy, tɔ̀ ɓa ɓòt ɓa linyàndi, ɓa ɓangà lɔŋgɛ ŋɛ̄m, ɓa ebgà lìmà yap nì ɓòt ɓɔɓasonā.3 Inyǔlɛ̄ yàk ɓěs dì ɓeè yaga bijoŋ i ŋgèdà bìsu, nì ɓòt ɓa Mànyɔ̀dì ndɔk, nì ɓa ɓā ńyī yoòm; dì gwèèlàk ndòŋ minhɛŋa nì i masee yɔsonā; dì nìŋlàk i kède ɓēba ŋɛm nì tamâ; dì hendhànàgà mìŋɛm, dì ɔ̀ɔ̀nàgà kì ɓès ni ɓès. 4 Ndi i ŋgèdà lɔŋgɛŋɛ̄m i Nyambɛ Ǹtɔhɔ̂l wès i nɛ̄nɛ, yàk nì gweha à ŋgwēs ɓoòt, 5 ha nī nyɛn à tɔhɔl ɓěs, hà inyùu ɓē lɛ dì bigwɛ̀l minsɔn kìkìi ɓòt ɓa tee sēp, ndik īnyùu kɔ̀nàŋgɔɔ yeē yɔ̀tama, i ŋgèdà à nughɛnɛ ɓès i kède lìgwee lī yɔndɔ, à timbīs ki ɓès yɔndɔ yɔndɔ nì ŋgùy Mbuu M̀pubi, 6 nu à kop ī ŋgìì yes ŋgàndàk kîyaga inyùu Yēsù Krǐstò Ǹtɔhɔ̂l wès, lɛ ndi, 7 lakìi dì ŋ̀kelā lɛ dì tee sēp inyùu kàrîs yèe, di yilā ɓàkàdɓum kǐŋgèdà ɓɔdŋɛm i nîŋ ɓɔgā. 8 Ɓàŋga ini i ye màliga, ndi mɛ̀ ŋgwēs lɛ u yigyɛ yāga màm mana, lɛ ndi ɓòt ɓa biyìla ɓahemlɛ̀ Nyambɛ̂ ɓa tɔŋ ī ɓɔ̀ŋ mìnsɔn mìnlam. Màm mana ma ye màlam, ma mɓāhlɛ ki ɓòt.9 Ndi kɛŋglɛ ndīgi mìntùmbà mi mambàdgà ma pênà nì mìŋaŋ mi ŋkàdɓa mahàà, nì mìndaŋ, yàk nì bìsàŋ bi nlòl i ndɔ̀ŋɔ̀l mben, inyǔlɛ̄ bi mɓāhal ɓe jaàm jɔkǐjɔ̄, bi ye kì yàŋgà. 10 Ndi iɓālɛ̄ ù m̀mal ɓehɛ muùt mbagla ŋgèlè yàda nì iɓaà, wɛ̀ɛ kǒm nyɛ̄ mbūs, 11 inyǔlɛ̄ ù ńyī lɛ ndòŋ mùt ìni ì ndɔ̄gɔɔ̀p, ì ɓɔ̀ŋɔ̀k kì ɓeba, lakìi ì ŋkwès yɔmɛ̀dɛ ŋ̀kaa.12 I ŋgèdà mɛ̀ gaōmol Artēmà, tɔ̀ Tìkikò, nyɔ̀ɔ wɛ̌nī, nyàmnda yāga i lɔ̀ i mɛ̌nī i Nìkòpolì, inyǔlɛ̄ nyɔ̀ɔ nyɛ̄n mɛ̀ m̀mal melēs lɛ mbèŋ ì galòo mɛ̂. 13 Zenà, nu à yè ǹyimbēn, nì Àpolò, nyàmnda kì i tībiìl kòòbana ɓɔ lìkè jap, lɛ jàm jɔkǐjɔ̄ li hēŋel ɓaāŋ ɓɔ̄. 14 Yàk ɓòt ɓes kî ɓa kolī nīgil i lìgìp nì mìnsɔn mìnlam, lɛ iɓālɛ̄ màm ma nheŋel ɓôt ɓàpɛ, ɓa hola ɓɔ̄, lɛ ndi màtam ma sɛ̀t ɓaŋ ɓɔ̄.15 Ɓòt ɓɔɓasonā, mɛ̀ nì ɓɔ dì yè lòŋ, ɓa ńyegā wɛɛ̀. ɓès ɓɔɓasonā ɓa nsìŋgɛ ɓes i kède hēmlɛ̀. Kàrîs i ɓa nì ɓèè ɓɔɓasonā.

	
Fìlemòn
1

1 Paul, mùt mɔ̀k nu Krǐstò Yesù, nì Tìmòteò, mǎnkeē weès, dì ntìlna Filēmòn, nugwēhaà, nì sɔ ŋgwɛ̀lǹsɔn wes, 2 nì nugwēha Àpià kì, ŋ̀oo wes, yàk nì Àrkipò, j sɔlôŋ wès i kède ǹtoŋ sondâ, halā kì nì ǹtoŋ u ŋkɔ̀dɓa ndāp yɔɔ̀ŋ.3 Kàris ì nlòl ni Nyāmbɛ Tàta wès, nì Ŋwɛ̀t lɛ Yesù Krǐstò i ɓa nì ɓèe, nì ǹsàŋ.4 Mɛ̀ ntī Nyambɛ wɛ̀m màyègà ŋgèdà yɔ̀sonā, mɛ̀ ɓìgdàgà wɛ̀ mu māsɔ̄ɔhɛ̀ mɛ̂m, 5 lakìi mɛ̀ ǹnɔk inyùu gwēha yɔ̄ŋ, nì hemlɛ̀ yɔŋ ù ŋēba inyùu Ŋwɛ̀t lɛ Yesù nì ɓàpubhaga ɓɔɓasonā. 6 Lɛ ndi àdnà i hemlɛ̀ yɔŋ i eba ŋgùy yèe, kàyèlɛ ɓòt ɓa tibil yī lɔŋgɛ yɔ̄sonā i ye ī kède yes inyùu Krǐstò Yesù. 7 Inyǔlɛ̄ mɛ̀ bikɔ̀n masee ŋgandàk, ŋ̀ɛm wɛ̂m u kos ki hɔ̀gɓɛ̀ inyùu gwēha yɔ̄ŋ, à mantàtâ, lakìi mìŋɛm mi ɓapūbhaga mi ńyɛ̀gɓɛ inyùù yɔ̂ŋ.8 Jɔn, tɔ̀ lakìi mɛ̀ gwèe màkend ŋgandàk i Krǐstò i ɓēhɛ wɛ̀ jàm li kolī, 9 ndi inyùu gwēhaà mɛ̀ nsɔ̄ɔhɛ̀ ndigî, mɛ̀ m̀maŋ mût unu lɛ Paul, nì nu yāga à yè mùt mɔ̀k nu Krǐstò Yesù hanânɔ. 10 Mɛ̀ nsɔ̄ɔhɛ wɛ īnyùu tìtìs yɛ̀m mǎn ìni lɛ Ònèsimò, k nu mɛ̀ bigwēlel i kède ŋgàdà yɛ̀m, 11 nu à ɓe hola ɓē wɛ jàm i ŋgèdà bìsu, ndi hanânɔ à yè lɛ à hola wɛ̂, yàk mɛ̀mɛ̀dɛ kî. 12 Nyɛ nū nyɛ̄n mɛ̀ ntìmbis ki wɛ̌nī, lɛɛgɛ nī nyɛ, à yè ŋ̀ɛm wɛ̂m mɛ̀mɛ̀dɛ. 13 Ndi mɛ̀ ɓe gwês pàgɓɛ nyɛ mɛ̌nī, lɛ à gwèèlàk mɛ̀ ǹsɔn kìkìi ǹlìmil inyùù yɔ̂ŋ, hana kìi mɛ̀ kèŋi nì ŋgàdà inyùu Ŋwìn Ǹlam, 14 ndi mɛ̀ bisòmbol ɓe mɛ ɓɔ̀ŋ jâm mukède lɛtɛ̀ɛ̀ mɛ̀ yi mahɔŋɔ̂l mɔŋ, lɛ ndi lɔ̄ŋgɛ yɔ̄ŋ i nɛ̄nɛ ɓaāŋ wɛ̌ŋgɔ̀ŋlɛ ɓa nheles wɛ ǹhelhàk, ndik īnyùu sòmbòl yɔŋ wɛmɛ̀dɛ.15 Inyǔlɛ̄ ɓɛbɛɛ̀k à biɓāgla ni wɛ̀ ndèk ŋgeŋ inyùu jàm lini lɛ ndi u kos kì nyɛ ɓɔ̀ga ni ɓɔ̀ga, 16 hà kìkìi ŋ̀kɔ̀l ha ɓee, ndi ìlɔ̀ɔ̀ yaga ŋkɔ̀l, halā à yè lɛ, kìkìi mǎntàta nū gwēhaà, i ɓā nī lɛ̄ à yè mɛ̀ mǎnkēē, ɓòo nì ŋgèlè yaŋɛn inyùù yɔŋ, lakìi à edi nì wɛ̀ minsòn, nì i Ŋwɛ̌t. 17 Jɔn, i ɓā nī lɛ ù ŋāŋ mɛ kìkìi mùt à gwèe àdnà nì wɛ̀, wɛ̀ɛ lɛ̄ɛgɛ nyɛ̄ wɛ̌ŋgɔ̀ŋlɛ mɛ̀mɛ̀dɛ nû. 18 Ndi iɓālɛ̄ à biɓɔ̀ŋ wɛ jàm li tee ɓē sep, tɔ̀lɛ pil wɔn ù mɓàt nyɛ, wɛ̀ɛ mɛ̀ nyɛn ɓàdak wɔ̄. 19 Mɛ̀ Paul nyɛn mɛ̀ ntìlna wɛ hālā nì wɔ̀ɔ̀ wɛ̂m mɛ̀mɛ̀dɛ lɛ mɛ̀ gasāa wɔ. Ndi halā à tà ɓe wɛ̌ŋgɔ̀ŋlɛ mɛ̀ ŋkàl lɛ ù gwèe ɓē mɛ
pīl umpɛ lɛ nìŋ yɔŋ wɛmɛ̀dɛ. 20 Yoô’, à mantàtâ, ɓalɛ mɛ̀ ɓak lɛ mɛ̀ ɓana mahola māna wɛ̌nī i Ŋwɛ̌t. Ɓɔ̌ŋ nī ŋɛm wɛɛ̀m lɛ u yɛgɓɛ ī Krǐstò.21 Mɛ̀ ntìlna yaā wɛ màm mana inyǔlɛ̄ mɛ̀ mɓōdol manoglà mɔŋ ŋ̀ɛm, lakìi mɛ̀ ńyī lɛ ù gaɓɔ̌ŋ ìlɔ̀ɔ̀ kìi mɛ̀ ŋkàl. 22 Ndi kòòbana kì mɛ̀ hɔ̀ma lìlelel nlèlèm ŋgedà, inyǔlɛ̄ mɛ̀ mɓɔ̄t ŋɛm lɛ, inyùu màsɔɔhɛ̀ manân dì gatɛ̄hna.23 Èpafrà, l sɔ ŋkom wɛ̂m i Krǐstò Yesù, à ǹyegā wɛɛ̀, yàk Markò, yàk Àrìstarkò, m 24 yàk Demàs, n halā kì yàk Lukàs, o ɓàsɔ ɓɛ̂m ɓa ɓagwɛ̀lǹsɔn. 25 Kàrîs ì Ŋwɛ̀t lɛ Yesù Krǐstò i ɓa nì mìmbuu minân.
	

Lòk Hebɛ̀r
1

	
1 Nyambɛ à mǎl pōdhɛnɛ ɓasogolsògòl kòba nì kwàŋ bìpɛ̀s bìpɛ̀s nì mànjɛ̌l mànjɛ̀l i kède ɓàpodôl, 2 halā nyɛ̄n lisūk li dilɔ dini à bipōdhɛnɛ ɓes lòŋnì Màn weè, nu à tee ŋ̀kòdòl màm mɔmasonā, à hɛ̌k kì ŋ̀kɔ̀ŋ hisi lòŋnì nyɛ.3 Nyɛn à yè ɓày i lipem jee nì ǹtìîk ndembèl ì ɓa yee, à kòhlɛ kì màm mɔmasonā nì lìpodol li lipemba jee. I ŋgèdà à mǎl pūbus biɓeba gwes, hanyɛ̄n à yěn hīsī nyɔ̀ɔ ŋgìŋgiī i wɔ̀ɔ̀ waalōm u Nyambɛ nū lìpem; 4 lakìi à těmb tɛ̄l i nlɔ̀ɔ̀ i aŋgɛ̀l, wɛ̀ɛ à kǒs jòy li nlɔ̀ɔ ìjap ŋgàndàk màlòo.Màn weē à nlɔ̀ɔ̀ aŋgɛ̀l
5 Inyǔlɛ̄ ìmbɛ aŋgɛ̀l à kǎl tɔ̀ kɛl yadā lɛ,Wɛ̌n ù yè mɛ̀ Mǎn;Lɛ̌n ìni nyɛn mɛ̀ ŋ̀gwal wɛ̂? 
	Tɔ̀lɛ, Mɛ̀ gaɓā nyɛ Ìsaŋ,
	nyɛ kî à gaɓā mɛ Mǎn? q
	6 Ndi kɛl à ŋ̀kondɛ̄ pamna mɓòggwee ŋkɔ̀ŋ hisi, à ŋkàl lɛ,
	Aŋgɛ̀l Nyambɛ yɔ̄sonā i ɓeges nyɛ̄. r
	7 Ndi inyùu āŋgɛ̀l à ŋkàl lɛ,
	Nu à ńyìlha aŋgɛ̀l yee
	mbɛ̀bi, yàk nì ɓa ɓā
	ŋgwèlel nyɛ lìndòmbò
	li hyee. s
	8 Ndi inyùu Mǎn, nyɛ,
	Yèènɛ yɔŋ anɛ̀ i ye m̀ɓa
	ni m̀ɓa, ɓɔ̀ga ni ɓɔ̀ga, à
	Nyambɛ̂, jày li mbɔk li
	anɛ̀ yɔŋ li ye jày li
	tɛlɛ̂bsep.
	9 Ù ŋgwēs tɛlɛɛ̀bsep, ù
	ɔ̀ɔ̀k lìyànmben;
	inyǔhālā nyɛ̄n
	Nyāmbɛɛ̀, Nyambɛ wɔ̀ŋ,
	à bihɔ̄ɔ wɛ lāŋ masee
	ìlɔ̀ɔ̀ ɓàsɔlôŋ ɓɔŋ. t
	10 Nì lɛ,
	Wɛ̀, à Ŋwɛt, ù tɛk hìkùù
	hi hisi biɓèe, yàk ŋgìì
	yɔsonā i ye ǹsɔn u
	mɔɔ mɔŋ;
	11 ɓɔn ɓa gacība, ndi
	wɛ̀ ù yìi ndīgi hà;
	ɓɔɓasonā ɓa gaǔn kìkìi
	ɛ̀ŋg;
	12 Ù gahōt ki ɓɔ̄ kìkìi
	hōbna, ndi ɓa
	gahèŋhana kìkìi mbɔ̄t.
	Ndi wɛ̀ ù yè kàyàda,
	ŋwìì ŋwɔŋ mi gamàlɓa
	ɓee. u
	13 Ndi ìmbɛ aŋgɛ̀l à kǎl tɔ̀ kɛl yadā lɛ,
	Yěn wɔ̀ɔ̀ wɛ̂m waalōm,
	lɛtɛ̀ɛ̀ mɛ̀ yilha ɓaɓala
ɓɔ̄ŋ kèhnɛ makòò mɔŋ?
14 Ɓàa hà aŋgɛ̀l yɔsonā ɓe yɔn i ye ndīgi mìmbuu mi ŋgwèlel Nyambɛ ǹsɔn, mìŋɔmɔ̂k i hōla ɓa ɓā gakòdol tɔhî?



Lòk Hebɛ̀r	
2

1 Inyǔhālā nyɛ̄n i nsòmbla lɛ di yɔŋ yīhɛ ŋgandàk inyùu màm dì binɔ̄k, dì tiga lɛ dì yôm. 2 Inyǔlɛ̄ iɓālɛ̄ ɓàŋga i pōda mānyɔ̀ ma aŋgɛ̀l i sɛ̌t ɓēe, ndi hi lilɛla lī mben nì hi lindɔgɓɛnɛ bi kǒs ǹsaâ u kolī, 3 lɛlaa ɓěs dì gapɛ̄y iɓālɛ̄ dì mɓīda ɓe ni ndòŋ tɔhi kɛ̄ŋi ìni? Yɔ yaga yɔn i pōda nì Ŋwɛ̀t biɓèe, ɓòt ɓa nɔ̄k yɔ̄ ɓa londōs ɓes yɔ̄ ǹtìîk, 4 Nyambɛ à kòndgɛ̀ kì yindɛ mbogī lòŋnì ɓɔ, ɓɔ̀ bìyìmbnɛ, ɓɔ̀ màm ma helha, ɓɔ̀ mìmpemba mi mâm nyà nì nyà, ɓɔ̀ màkàbàk ma Mbuu M̀pubi, kǐŋgèdà sòmbòl yee.M̀ɓògnàǹlòŋ tɔhî 5 Inyǔlɛ̄ Nyambɛ à sùhus ɓē ŋkɔ̀ŋ hisi u nlɔ̀, u dì mpōdol hanaànɔ, i sī ànɛ̀ aŋgɛ̀l. 6 Ndi mùt wàda à tìi ǹtìîk hɔ̀ma wadā, à kàlàk lɛ,Mùt bìnàm à yè ki lɛ u hɔŋɔl nyɛ̄?Mǎn mùt ki lɛ u toŋ nì nyɛ? 7 Ù sùhus nyɛ̄ ndèk ŋgèdà i sī āŋgɛ̀l;Ù ɛŋg ki nyɛ̄ ǹtut lipem nì u biɓegês;ù nidīs nyɛ mìnsɔn mi mɔɔ mɔŋ;8 ù sùhus yāga maàm mɔmasonā i sī màkòò mee. Inyǔlɛ̄ i kède lìsùhlàk à sùhus màm mɔmasonā i sī yeē, jàm jɔkǐjɔ̄ li yēglɛ ɓē lɛ à sùhus ɓe jɔ i sī yeè. Ndi lɛtɛ̀ɛ̀ nì hanânɔ dì ǹtɛhgɛ̀ ɓe lɛ màm mɔmasonā ma ye màsùhlaga i sī yeè. 9 Ndi dì ntɛ̄hɛ Yesù, nu à sùhlana ndèk ŋgèdà i sī āŋgɛ̀l, ɓàɛ̀ŋgɓaga ni ǹtut lipem nì u biɓegês lakìi à sɔn njɔ̄nɔk lɛtɛ̀ɛ̀ nì i nyɛ̀mb, lɛ ndi a nogda nyɛ̀mb miŋɔ̄ mi ɓoòt ɓɔɓasonā kǐŋgèdà kàrîs Nyambɛ̂.10 Inyǔlɛ̄ i kɔ̀la nì nyɛ, nu màm mɔmasonā ma yenɛ̀ inyùù yeē, ma hèga kì nì nyɛ, i pāmnà ŋgàndàk ɓɔ̀n lipēm, à yilha mɓògnàǹlòŋ tɔhi yāp pɛlɛs njɛ̌l njɔ̄nɔk. 11 Inyǔlɛ̄ mùt à mpūbuùs, nì ɓòt ɓa mpūbhànà, ɓɔɓasonā yaga ɓa nlòl ni mùt wàda. Jɔ ni jɔn à ŋ́wēl ɓe nyuu i sèbèl ɓɔ lɛ lògisāŋ, kìkìi à ŋkàl lɛ,
12 Mɛ̀ ga-āŋlɛ loògtatà jòy jɔŋ,Mɛ̀ gatūbul wɛ cèmbi di biɓegês i ŋgɛ̀mbɛ lìkɔ̀da.13 Nì lɛ,Mɛ̀ gaɓɛ̀l ndigi nyɛ̄ mǐs. Nì lɛ,Nǔnkì, mɛ̀mɛ̀dɛ nì ɓɔ̌n Nyāmbɛ à bitī mɛɛ̀.14 Halā kìi ɓɔ̀n ɓa gweē màcèl nì mìnsòn, wɛ̀ɛ yàk nyɛmɛ̀dɛ à yɔ̀ŋɓa jògà mu ī kède ǹlèlèm halà, lɛ ndi a noŋōl ī nyɛ̀mb i yūŋguùs nu à gwèe ŋgùy nyɛ̀mb, halā à vLH 2: 8 Hyèm 8: 5-7
yè lɛ ǹsɔ̀hɔ̀p, 15 Lɛ a nyɔdɔl kì ɓòt ɓɔɓasonā, ɓa ɓā ɓeè mìŋkàŋâk kìkìi mìŋkɔ̀l nìŋ yap yɔsonā inyùu wɔ̀ŋi nyɛ̂mb.16 Inyǔlɛ̄ à nhōla yaga ɓe aŋgɛ̀l, ndi à nhōla liɓɔ̀dɔ̀k li Abràhâm, 17 jɔ ni jɔn i sòmbla nī nyɛ lɛ a yilā kìkìi lògisāŋ yee i kède màm mɔmasonā, lɛ a temb nyà prǐsì kɛŋi i kɔ̀nàŋgɔɔ nì i ndèŋɓɛ̀, i kède màm ma Nyambɛ̂, lɛ ndi a kwak bìɓeba bi ɓôt ɓee. 18 Inyǔlɛ̄ lakìi à sɔn njɔ̄nɔk ŋgèdà nyɛmɛ̀dɛ à kǒs mànɔ̀ɔ̀dɛ̀, wɛ̀ɛ à nlà hola ɓôt ɓa ŋkòs manɔ̀ɔ̀dɛ̀.



Lòk Hebɛ̀r
3

	
1 Jɔn, à lôgtatā pūbhaga, ɓèè ɓa nì m̀mal koōs nsèblà u nlòl i ŋgìi, ɓèŋgnana ŋ̀oma nì prǐsì kɛŋi i pāhaàl yes lɛ Yesù, 2 nu à ɓa ndèŋɓɛ̀ bisū bi nu à tee nyɛ̄, kìkìi yàk Mosè à ɓa ī kède ndāp Nyāmbɛ yɔ̀sonā. y 3 Inyǔlɛ̄ à eŋa lɛ̄ à kòli kòs lipem ìlɔ̀ɔ̀ Mosè, kìkìi ŋ̀ɔŋ ndāp à gwèe bìɓegês ìlɔ̀ɔ̀ ndap yɔ̀mɛ̀dɛ. 4 Inyǔlɛ̄ hi ndap nì ndap ì ŋōŋa ni mùt, ndi Nyambɛ nyɛ̄n à ŋɔ̄ŋ maàm mɔmasonā. 5 Mosè à ɓa yāga ndeèŋɓɛ̀ i kède ndāp Nyāmbɛ yɔ̀sonā kìkìi kīndàk, lɛ ndi a ɓɔk mbògi inyùu màm ma gayīk podaà. 6 Ndi Krǐstò nyɛn à ŋànɛ ndap Nyāmbɛ kìkìi Mǎn. Ɓès ɓɔn di yè ndap yeè, i ɓā nī lɛ dì ŋ̀om makòò hisī siìŋsìŋ i kède màkend mes, nì yadɓɛ̀nɛ̀ kì ɓɔdŋɛm yes lɛtɛ̀ɛ̀ nì lisūk. 7 Jɔn kìkìi yàk Mbuu M̀pubi à ŋkàl lɛ, lɛ̌n ìni, iɓālɛ̄ nì ǹnɔk kiŋ yeè, 8 nì nees ɓaŋ mìŋɛm minân, kìkìi ŋgèdà ɓa sùu mɛ̀, i kɛ̄l ɓa tūhbana mɛ̀ ŋɔ̀ŋ, 9 hɔ̀ma ɓàsogol ɓanân ɓa ɓā nɔɔ̀dɛ̀ mɛ̀, ɓa ɓoblɛ mɛ̂, ɓa tɛhɛ ki mìnsɔn ŋwɛ̂m mòm mana mā ŋwii. 10 Jɔn mɛ̀ nogol hyày hini lìyɔt, mɛ̀ kal lɛ, ɓa ńyòm ŋgedà yɔ̀sonā miŋɛ̄m ŋwap, ndi ɓa ńyī
ɓe manjɛ̀l mɛ̂m. 11 Halā nyɛ̄n mɛ̀ kǔm sɔ̀ŋ i kède hìun hyɛ̂m lɛ, ɓa gajòp yaga ɓe i nɔ̀y yɛ̂m. z 12 Yihnana, à lôgtatà, lɛ mùt nàn wàda à tiga ɓana ɓeba ŋɛm i ŋgitɔ̄bhemlɛ̀, ndi à lɛhɛl Nyambɛ nū nìŋ ŋ̀ɛm. 13 Ndi ɓehnana ɓèè ni ɓèè hikìi kɛ̄l, lakìi dì ŋgi gweē kɛ̄l ì nsèblana lɛ lɛ̀n, lɛ ndi hìpa hi ɓeba ini hi nēes ɓaāŋ tɔ̀ wàda na᷆n ŋ̀ɛm. 14 Inyǔlɛ̄ dì m̀mal yilā ɓayɔ̀ŋŋgàbà ɓa Kristò, iɓālɛ̄ dì ŋ̀om makòò hisī siìŋsìŋ lɛtɛ̀ɛ̀ nì lisūk i kède kāndaàlnyuu yes dì ɓeè dì gwèe bīɓèe; 15 hɔ̀ma i ŋkèla lɛ, Lɛ̌n ìni, iɓālɛ̄ nì ǹnɔk kiŋ yeè, nì nees ɓaŋ mìŋɛm minân, kìkìi ŋgèdà ɓa sùu mɛ̀. 16 Wɛ̀ɛ̀ ɓɔ̀njɛ ɓa sùu Nyāmbɛ ŋgèdà ɓa mǎl nɔ̄k? Ɓàa hà ɓɔɓasonā ɓe ɓa ɓā nyɔ̄di Ēg�᷆ptò i sī Mōsè? 17 Ndi ɓɔ̀njɛ Nyāmbɛ à ɓa nogôl lìyɔt mòm mana mā ŋwii? Ɓàa hà ɓa ɓā ɓɔ̌ŋ ɓēba ɓee, ɓɔn mìm ŋwap mi kwɔ̀ɔ ŋɔ̀ŋ? a 18 Ndi ɓɔ̀njɛ Nyāmbɛ à kùmul sɔ̀ŋ lɛ ɓa gajòp yaga ɓe i nɔ̀y yee? Ɓàa hà ɓa ɓā ndɔ̄gɔp ɓēe? 19 Ndi dì ntɛ̄hɛ lɛ, inyùu ŋgìtɔbhemlɛ̀ yap ɓa làa ɓē joòp.


Lòk Hebɛ̀r
4


1 Jɔn, lākìi lìkàk li ŋgi yiī lɛ̄ di joōp ī nɔ̀y yee, wɛ̀ɛ mìŋɛm mi nlama ɓoo ɓes màcèl, wàda na᷆n à tiga nɛnɛ kìi mùt lɛ à ǹhɛ̂l. 2 Inyǔlɛ̄ ɓa biāŋlɛ yaga ɓes lɔ̄ŋgɛ ŋāŋ ini kàyàda kìkìi ɓɔ̄. Ndi jàm ɓa nɔ̄k li ɓāhlɛ ɓē ɓɔ, inyǔlɛ̄ ɓòt ɓa nɔ̄k jɔ̄ ɓa lɛ̄ɛgɛ ɓē jɔ nì hemlɛ̀. 3 Inyǔlɛ̄ ɓès ɓa dì bimàl hemlɛ̀, ɓɔn dì njòp i nɔ̀y î, kìkìi à pɔt lɛ̄, Halā nyɛ̄n mɛ̀ kǔm sɔ̀ŋ i kède hìun lɛ, Ɓa gajòp yaga ɓe i nɔ̀y yɛ̂m, b tɔ̀ lakìi mìnsɔn mi mǎl gwèlà ìlɔ̀ yaga biɓèe bi ŋkɔ̀ŋ hisi. 4 Inyǔlɛ̄ à pɔt hɔ̀ma nûmpɛ inyùu hìlɔ hi ńyonos disâmbɔk lɛ, Ndi Nyambɛ à nòyoy hīlɔ̄ hi ńyonos disâmbɔk inyùu mìnsɔn ŋwee ŋwɔminsonā. c 5 À ŋkòndɛ ki pɔ̄t hana hɔ̀ma nunu lɛ, Ɓa gajòp yaga ɓe i nɔ̀y yɛ̂m. d 6 Jɔn lākìi à mɓàk i nɔ̀y ini lɛ ɓàhɔgi ɓa jop mūkède, nì lakìi ɓòt ɓa ɓǒk nɔ̄k lɔŋgɛ ŋāŋ ini ɓa jǒp ɓē mu īnyùu ndɔ̄k yaàp, 7 wɛ̀ɛ à ŋkòndɛ naŋa kɛl ìpɛ, lɛ Lɛ̀n, tɔ̀ halā kìi ŋgàndàk ŋwii i tāgɓɛ ɓɛ̀hɛɛ, à kǎl nì nyɔ̀ u Davìd [kìkìì i mɓok poda] lɛ, Lɛ̌n ìni iɓālɛ̄ nì ǹnɔk kiŋ yeè,minân, 8 Inyǔlɛ̄ ɓalɛ ɓɔ Yosùà à ti ɓɔ nɔ̀y î, ki Nyāmbɛ à ɓa ɓē lɛ à yik podôl inyùu kɛ̄l ìpɛ. 9 Wɛ̀ɛ ɓàŋga nɔ̀y ì ŋgi yiī m̀ɓàgâk inyùu ɓòt ɓa Nyambɛ̂. 10 Inyǔlɛ̄ mùt à m̀mal joōp i kède nɔ̀y yee, yàk nyɛ kî à ganɔ̀y inyùu mìnsɔn ŋwee kàyàda kìi Nyāmbɛ à nɔ̌y īnyùu ŋwēe.11 Jɔn dī nyaāmnda nì ŋgùy, lɛ di jop mū ɓàŋga nɔ̀y ì, lɛ ndi mùt à kwɔ̀ ɓaŋ mū nlèlèm ndembèl ndɔk. 12 Inyǔlɛ̄ ɓàŋga Nyambɛ ī ye yòmi nì ŋgùy, i nhɔ̄ɔ ìlɔ̀ɔ̀ yɔ̀kǐyɔ̀ pànsɔ̀ŋ màlɔ̀ imaà, i nsōobɛ ki lɛ̄tɛ̀ɛ̀ i ɓagal ɓɔ̀ ŋ̀ɛm, ɓɔ̀ mbuu, halā kì ɓɔ̀ mòŋgà, ɓɔ̀ pɔŋɔ̂s bihès, i ye kì ŋ̀keês màhɔŋɔ̂l nì pèk mìŋɛm. 13 Hègel yɔkǐyɔ̄ i solī ɓē mbɔ̀m yeè; ndi màm mɔmasonā ma ye ǹsɔ, ma ɓembī kì bisū bi nu dì ǹlama tîmbhɛ̀.Yesù, prǐsì kɛŋi 14 Jɔn lākìi dì gwèe ìni ndòŋ prǐsì kɛŋi, ì ì yè ɓàjòbga i ŋgìŋgiì, Yesù, Mǎn Nyāmbɛɛ̀, wɛ̀ɛ̀ di adɓɛ nī ni pāhaàl yes. 15 Inyǔlɛ̄ dì gwèe ɓē priīsì kɛŋi ì ì nlà ɓe nogda njiihà ɓɔ̀mb yes, ndigi ì ì m̀mal nɔɔ̄dana manjɛ̀l mɔmasonā ǹlèlèm yaga kìkìi ɓès, iɓaɓe nyɛ ɓɔ̀ŋ ɓeba. 16 Di kogɛ nī ɓɛbɛ̀ɛ̀, nì màkend, i yèènɛ kari᷆s, lɛ ndi di kos kɔ̀nàŋgɔɔ, di lebā kì kàrîs i hōla ɓès i ŋgèdà màhola mā nsòmblà.



Lòk Hebɛ̀r
5

1 Inyǔlɛ̄ hi prisì kɛŋi, lakìi ì ńyòŋa i kède ɓòt, ì ntēeba inyùu ɓòt i kède màm ma Nyambɛ̂, lɛ ndi i kɛnā màkèblà nì bìsɛ̀sɛmà inyùu bìɓeba. 2 À nlà ki ɓāna tɔmbā ŋɛm inyùu ɓòt ɓa gweē ɓē yi, ɓa yomòk kì, inyǔlɛ̄ ɓɔ̀mb i ŋkēŋa ki nyɛ̄mɛ̀dɛ, 3 nì lɛ, lakìì i ye hālà, à ǹlama kɛnā bisɛ̀sɛmà inyùu bìɓeba inyùù yeē nyɛmɛ̀dɛ, kìkìi à ŋkɛ̀na inyùu ɓòt. 4 Ìlɔ̀ɔ̀ kì halà, mùt à ńyɔ̀ŋ ɓe lipem li nì nyɛmɛ̀dɛ, ndigi nū à m̀mal koōs nsèblà nì Nyambɛ̂, ǹlèlèm yaga kìkìi Āaròn. e 5 Halā nyɛ̄n tɔ̀ Krǐstò à yògɓaha ɓē nyɛmɛ̀dɛ lɛ a yilā prǐsì kɛŋi, ndigi nū à kǎl nyɛ̄ lɛ, Wɛ̌n ù yè mɛ̀ Mǎn; lɛ̌n ìni nyɛn mɛ̀ ŋ̀gwal wɛ̂. f 6 Kìkìi à ŋkàl hɔma nûmpɛ lɛ, Wɛ̌n ù yè prǐsì ɓɔ̀ga ni ɓɔ̀ga kǐŋgèdà lìɓâk li Mɛlkīsèdɛ̀k. g 7 Dìlɔ Yēsù à ɓanɛ mīnsòn, à ɓa yagàl nu à nlà tɔhɔl nyɛ nì nyɛ̀mb, à yɛ̀mhɛ̀gɛ̀ kì nyɛ, à lɔndɔ̂k màkɛŋi nì gwǐhà i mǐs, ndi à kǒs kì ndìmbhɛ̀, inyǔlɛ̄ à ɓa siŋgɛ̀ nyɛ ŋɛ̄m. 8 Ndi à nigil mànoglà i kède màm à sɔn njɔ̄nɔk, tɔ̀ halā kìi à ɓa Mǎn. 9 Ndi à pam ɓǎŋ pɛ̄lɛs, à yilā lipìgil li tɔhi ɓɔ̄gā inyùu ɓòt ɓɔɓasonā ɓa
nnōgol nyɛ, 10 Nyambɛ à sèbel kì nyɛ lɛ prǐsì kɛŋi kǐŋgèdà lìɓâk li Mɛlkīsèdɛ̀k. Màɓehna inyùu lɛ̄hɛɛ̀l Nyambɛ ŋ̀ɛm
11 Inyùu yeē dì gwèe ŋgàndàk màm i pōdoòl, ndɔ̀ŋɔ̀l yàp kî ì yè ǹlɛ̀dɛk, lakìi nì ǹtemb ndiìŋhà i nɔ̄gaà. 12 Inyǔlɛ̄ ŋgàndàk ŋgèdà ì m̀mal tagɓɛ̀ lɛ nì ɓak lɛ nì ɓa ɓalêt, ndi i ŋgi kôndgɛ̀ sòmbla lɛ mùt a niiga ɓèè biɓuk bi mɓòk i kède màeba ma Nyambɛ̂; nì m̀mal ki yìla ɓôt ɓa ŋkɔ̀la ni mànyûŋ, hà ɓàŋga bijɛk ɓee. 13 Inyǔlɛ̄ mùt nyɛkǐnyɛ̄ à nnyūŋ manyuùŋ, à ǹtiblàk ɓe mɛyā ni màeba ma tɛlɛ̂bsep, inyǔlɛ̄ à yè ŋ̀keŋee. 14 Ndi ɓàŋga bijɛk i ye īnyùu bìneŋha bi ɓôt, bi bī nhyānda i kède màhɔŋɔ̂l map lɛ ɓa yi ɓāgal jaàm lìlam nì jàm lìɓɛ.
	

	
Lòk Hebɛ̀r	
6
	
1 Jɔ ni jɔn dī nya ŋwàs ndugi biɓuk bi mɓòk bi maeba ma Kristò, ndi di ligīp ī nāŋ kōŋkoŋ. Dì kòndɛ ha ɓaŋ tɛ̄k hikùù hi ɓɔ hyɛ̀lŋɛm i pāmɓà nì mìnsɔn mìŋ̀wɔga, ɓɔ̀ hemlɛ̀ dì nhēmlɛ Nyambɛɛ̀, 2 tɔ̀ ɓɔ̀ màeba ma nya nì nyà masòblɛ̀, ɓɔ̀ ma i kèhì mɔ̀ɔ̀ i ŋɔ̄, nì ma litùgɛ̀ li ɓawɔ̄ga, nì ma mbagī ɓɔ̀ga. 3 Ndi dì gaɓɔ̀ŋ halà, iɓālɛ̄ Nyambɛ à ǹnɛɛbɛ̀.4 Inyǔlɛ̄ ɓòt ɓa mmal koōs mapubi, ɓa nnogda ki lìkèblà li bilòl i ŋgìi, ɓa kǒs yāga ŋgabà Mbuu M̀pubi, 5 ɓa nogda ki lɔ̄ŋgɛ līpodol li Nyambɛɛ̀, yàk nì mìmpemba mi mâm mi ŋgèdà ì galɔ̀ɔ, 6 ndi ɓa yik caba pɛ̀s ìpɛ, wɛ̀ɛ mùt à tà ha ɓe lɛ à timbīs ɓɔ yɔ̀ndɔ, ndi ɓa hyɛl mìŋɛm, lakìì ɓɔmɛ̀dɛ ɓa ntòmol Man Nyāmbɛ mbāsa yɔ̀ndɔ yɔndɔ, ɓa ŋ́wēha ki nyɛ̄ nyùu mɓàmba. 7 Inyǔlɛ̄ bìtèk nɔ̌p à yè à nôl, iɓālɛ̄ bi nha bijɛk bi kolī jēba ni ɓàsal, wɛ̀ɛ̀ bi ŋkòs jogà li masɔda ni Nyāmbɛɛ̀. 8 Ndi iɓālɛ̄ bi ŋòs ndigi mìèndi nì njom, wɛ̀ɛ̀ bińyīk cilà, bi ta ɓē ki lɛ̄ bi tɛk tiìhànà, ndi bi gasōk siihànà.Hi mût a nyamnda ī yōnoòs ɓɔdŋɛm yee
9 Ndi, À ɓagwēhaà, tɔ̀ lakìi dì mpɔ̄t halà, dì mɓōdol màm ma nlɔ̀ɔ̀ mana ŋ̀ɛm inyùu na᷆n, nì màm ma tiŋī yāga ni tɔ̄hiì. 10 Inyǔlɛ̄ Nyambɛ à tà ɓe mût à tee ɓē sep lɛ a hoya ǹsɔn nân, tɔ̀ i gwēha nì biēba inyùu jòy jee, lakìi nì bihōla ɓapūbhaga, nì kìkìi nì ŋgi holgà ɓɔ. 11 Ndi ŋgǒŋ ì gwèe ndīgi ɓès lɛ, ɓèè ɓɔɓasonā hi muùt a nyamnda ǹlèlèm yaga lɛtɛ̀ɛ̀ nì lisūk i yōnoòs ɓɔdŋɛm yee, 12 lɛ nì tèmb ɓaŋ ɓòt ɓa ndîŋhà, ndi ni kona ɓàkòdòl ɓum i nlòl makàk inyùu hēmlɛ̀ nì nihbɛ̀.13 Inyǔlɛ̄ ŋgèdà Nyambɛ à tinɛ Àbràhâm lìkàk, lakìi à ɓa ɓē à gwèe mùt à nlɔ̀ɔ̀ nyɛ lɛ a kum nyɛ̄ sɔ̀ŋ, jɔn à kǔm nyɛ̄mɛ̀dɛ sɔ̀ŋ, à kal lɛ, 14 Mɛ̀ gasàyap wɛ sàyàp nì sàyàp, mɛ ɓulūs kì wɛ̀ ɓùlùs nì ɓùlùs. 15 Halā nī nyɛn à honɓa ɓǎŋ nì ndèŋɓɛ̀, à pam līkàk. 16 Inyǔlɛ̄ ɓòt ɓa binàm ɓa ŋkùm nu à nlɔ̀ɔ̀ ɓɔ sɔ̀ŋ, ndi i kède pèèna yap yɔsonā, i sɔ̀ŋ ì yɔ̌n ì yè lìsugul li maliga ma hɔp. 17 Ndi lakìì i ye hālà, wɛ̀ɛ Nyāmbɛ kì à kǔm sɔ̀ŋ, inyǔlɛ̄ à nsòmbol lɛ a loōha ēba ɓakàt ɓum i nlòl makàk lɛ, ŋgòòbà yèe ì tà ɓe lɛ ì pîŋglà; nì lɛ a ledēs ɓès miŋɛm, 18 ɓès ɓa dì bisòŋa nɔ̂m yes, dì pagāp i nyɛ̄nī, lɛ di kobda ɓɔ̄dŋɛm mɔ̀ɔ, i ī niŋī ɓès bisū, hɔ̀ma à gwèlel ɓès mana màm mɔ imaà ma nlà ɓe pîŋglà, màm Nyambɛ à tà ɓe lɛ à tɛmbɛɛ̀. 19 Ini ɓɔ̄dŋɛm yɔn mìŋɛm ŋwes mi ŋgwèlèl wɛ̌ŋgɔ̀ŋlɛ hìkɔ̀bà; hi ye ŋ̀kìbɔ̂ŋ, hi nlɛ̀t kì, hi njòp yaga lɛtɛ̀ɛ̀ hi tagɓɛ yibnɛ, 20 I hɛ̌t m̀ɓògbìsu lɛ Yesù à jǒp īnyùù yês, lakìi à těmb prǐsì kɛŋi ɓɔ̀ga ni ɓɔ̀ga kǐŋgèdà lìɓâk li Mɛ̂lkisèdɛ̀k.



Lòk Hebɛ̀r
7
	
	
1 Inyǔlɛ̄ i Mɛ̀lkisèdɛ̀k nunu, kiŋɛ Sālɛ̀m, prǐsì Nyambɛ Nūŋgìŋgiì, nyɛn à kɛ̀ɛ ɓɔ̀mà Abràhâm mahūunɛ mee i mbūs nola bīkiŋɛɛ̀, à sayāp ki nyɛ̄. 2 Ndi Abràhâm à ti nyɛ jògà jada i kède jòm mu gwɔ̀m gwɔbisonā. j Bisū bìsu à ɓa kīŋɛ ì tee sēp, kǐŋgèdà lìkɔ̀blɛnɛ li joy jee; i mbūs ki à ɓa kiŋɛ Sālɛ̀m, halā à yè lɛ, kiŋɛ ǹsàŋ; 3 ndi à ɓa ɓē à gwèe ìsaŋ, tɔ̀ nyàŋ, tɔ̀ kààt lìhàà, tɔ̀ bìɓèe bi nɔ̂m, tɔ̀ lìsugul li nîŋ, à têmb ī pòna i Man Nyāmbɛɛ̀, nyɛn à ɓa ŋ̀gwa prisì.4 Ndi nùnakì, kinjɛ̄ mùt ŋ̀kɛŋi nunu mùt à ɓa, kàyèlɛ Abràhâm, sogolsògòl wès, à ǹlama ti nyɛ jògà jada i kède hī jom li tik gwɔm bi mɓùma. 5 Ìlɔ̀ɔ̀ kì halà, ɓa ɓā ntēeba i kède ɓɔ̀n ɓa Levì lɛ ɓa yɔŋ ǹsɔn prisì, ɓa nnɔ̀ŋ litìŋ lɛ ɓa ɓat jogà jada i kède hī jom li gwɔm i kède ɓòt, kìkìi mbēn ì mpɔ̄t. k Ndi ɓa mɓɔ̀ŋ halā ī kède lògisāŋ yap, tɔ̀
lakìi yàk ɓɔ ɓa lǒl yāga i ɓòbôk i Abràhâm. 6 Ndi mùt nunu, nu à tà ɓe mût wǎp lìhàà, nyɛn à yɔ̌ŋ jògà jada i kède jǒm yak Ābràhâm, à sayāp ki nū à ɓa à gwèe màkàk.
7 Ndi pèndà yɔ̀kǐyɔ̀ ì ta ɓēe, lɛ nu ǹtidigi à nsàyɓana ni nū à nlɔ̀ɔ̀ nyɛ. 8 Hana * kî, i ɓòt ɓa ŋ́wɔ ɓɔn ɓa ńyɔ̀ŋ jogà jada i kède jǒm; ndi nyɔ̀ɔ̂ wàda à ǹyɔŋ yɔ, nu mbògi ì halā à yè lɛ, yìbnɛ i kède lāp nì i kède tēmpɛ̀l, yɔn i ɓā ɓagaàl hɔ̀ma m̀pubhaga nì hɔ̀ma à nlòòha mpubhaga halā à yè lɛ, inyùu ɓɔ̀n ɓa Levì; ndi nyɔ̀ɔ̂: halā à yè lɛ, Mɛ̀lkisèdɛ̀k mpɔ̄t lɛ à yìi ī nìŋ. 9 Ndi kìkìi mɛ̀ yè lɛ mɛ kâl, yàk Levì, nu à ńyɔ̀ŋ jogà jada i kède jǒm, nyɛn à saa ndīgi yɔ̀ i kède Ābràhâm, 10 inyǔlɛ̄ Levì à ɓa à ŋgi yiī i ɓòbôk isāŋ i ɓɔ̀ma Mɛ̀lkisèdɛ̀k à ɓɔ̀ma Àbràhâm. 11 Inyǔlɛ̄ ɓalɛ ɓɔ ndi pɛ̄lɛs i ɓa i sī ǹsɔn prisì Lòk Levì [inyǔlɛ̄ i sī yeē nyɛn ɓòt ɓa kùhul mbēn], wɛ̀ɛ̀ kinjɛ̄ jàm li ɓā li ŋgi soòmblàgà lɛ, nyà prǐsì ìpɛ i pam kǐŋgèdà lìɓâk li Mɛ̂lkisèdɛ̀k, nyà ì ŋēŋa ɓe kǐŋgèdà lìɓâk li Aaròn? 12 Inyǔlɛ̄ lakìi ǹsɔn prisì u nhɛ̀ŋlà, wɛ̀ɛ̀ i nsòmbla ndigi lɛ̄ yàk mben i hɛŋla. 13 Inyǔlɛ̄ inyùù mùt nu màm mana ma mpōdaà, à yè mùt à nlòl litēn lìpɛ, mùt nyɛkǐnyɛ̄ mu à ŋ̀edgɛ̀ ɓe nyɛmɛ̀dɛ nì jùù li bisɛ̀sɛmà.
14 Inyǔlɛ̄ i ńyīna mɓàmba lɛ Ŋwɛ̀t wes à pemel ī Yūdà, litēn Mōsè à pɔt ɓē jaàm jɔkǐjɔ̄ inyùu bìprǐsì. 15 Ndi i ŋgi lôhàgà yina halà, lakìi nyà prǐsì ìpɛ ì mpām i pòna Mɛ̂lkisèdɛ̀k, yɔ̀n i yilā prǐsì, 16 hà kǐŋgèdà mben ì lìtìŋ li minsòn ɓee, ndi kǐŋgèdà ŋgùy nìŋ i gweē ɓē lisuk.17 Inyǔlɛ̄ mbògi ì mpɔ̄t ndigi lɛ̄, Wɛ̌n ù yè prǐsì ɓɔ̀ga ni ɓɔ̀ga kǐŋgèdà lìɓâk li Mɛ̂lkisèdɛ̀k. l
18 Inyǔlɛ̄ lìtìŋ li ɓǒk tīnaà li nhɔhla lakìì li ɓā ɓɔɔ̀mb, 19 li ɓāhal ɓē tɔ jàm [ŋgɔ̀ mben ì tìmbis ɓē jaàm jɔkǐjɔ̄ pɛ̄lɛs], ɓɔdŋɛm i yoni yɔn i nlɔ̀ ŋɔ̄ wee. Inyùù yeē ki nyɛ̄n dì ŋkòògɛ ɓɛbɛ̀ɛ̀ nì Nyambɛ̂.20 Ndi halā à ɓòŋa ɓē i ɓa ɓe kùm sɔ̀ŋ. 21 Inyǔlɛ̄ ɓɔ ɓayìla yāga biprǐsì iɓaɓe kùm sɔ̀ŋ, ndi Yesù à yilā yɔ̀ inyùu kùm sɔ̀ŋ ì nu à kǎl nyɛ̄ lɛ, Ŋwɛ̌t à kǔm sɔ̀ŋ, ndi à gatām ɓee, wɛ̌n ù yè prǐsì ɓɔ̀ga ni ɓɔ̀ga kǐŋgèdà lìɓâk li Mɛ̂lkisèdèk, 22 Halā nyɛ̄n Yesù à mǎl lɛ̄k tol i yōnoòs màlombla ma nlɔ̀ɔ̀ mâ. 23 Ndi ɓɔ ɓa yìla yāga biprǐsì ŋgàndàk, inyǔlɛ̄ nyɛ̌mb ì ùmɛ ɓē ɓɔ lɛ ɓa teēŋɓɛ nì ǹsɔn wap. 24 Ndi nyɛ lakìi à nnɔ̀m ɓɔgā ni ɓɔ̀ga, wɛ̀ɛ màhèŋhà ma ta ɓēe i kède ǹsɔn wee prisì. 25 Jɔ ni jɔn à nlà ki tɔ̄hɔl ɓaŋgā lìtɔhlàk ɓòt ɓa ŋkòògɛ ɓɛbɛ̀ɛ̀ nì Nyambɛ īnyùu jòy jee, lakìi à yìi ī nìŋ m̀ɓa ni m̀ɓa lɛ a yɛmhɛ īnyùù yâp.26 Inyǔlɛ̄ ìni ndòŋ prǐsì kɛŋi yɔ̌n ì kɔ̀la yāga ni ɓès; ì pubi, ì ɓangà lɔŋgɛŋɛ̄m, ì ì yè pɛŋgɛnɛŋgɛ, ì ì m̀mal ɓagla ni ɓàɓɔ̀ŋɓe ba, nì ì kèhi yāga ŋgìŋgiì. 27 I nsòmbla ɓe ni nyɛ̄
hi kɛl nì kɛl lɛ a kɛnā bìsɛ̀sɛmà, kìkìi ī biprǐsì bìkɛŋi bìpɛ, bisū bìsu inyùu bìɓeba gwee nyɛmɛ̀dɛ, ndi tɔ̀ à ńyīk ti īnyùu bī ɓoòt, n inyǔlɛ̄ à ɓɔ̌ŋ hālā ŋgèlè yàda inyùu yɔ̄sonā hɔ̀ma à sɛ̌m nyɛ̄mɛ̀dɛ. 28 Inyǔlɛ̄ mben ì ntēe ɓoòt i ɓā bìprǐsì bìkɛŋi, tɔ̀ lakìì ɓa mɓɔ̀mb, ndi ɓàŋga i likùm sɔ̀ŋ i lǒl mbūs mbēn, yɔn i tēe Mǎn, nu à pam pɛ̄lɛs i ɓɔ̀ga ni ɓɔ̀ga.


	
Lòk Hebɛ̀r
8


1 Ndi ŋ̀ɔ jâm i kède màm dì mpōdol hana wɔ ūnu lɛ, dì gwèe ndòŋ prǐsì kɛŋi ìni, ì ì ńyèn hisī nyɔɔ̄ ŋgìi, i wɔ̀ɔ̀ waalōm u yeēnɛ anɛ̀ i nu à kèhi. o 2 Nyɛn à yè ǹlìmil hɔ̀ma à nlòòha mpubhaga, nì nu ɓàŋga lāp Ŋwɛ̌t à ɔŋ, ndi hà mùt bìnàm ɓee. 3 Inyǔlɛ̄ hi prisì kɛŋi ì ntēeba lɛ i kɛnā màkèblà nì bìsɛ̀sɛmà, jɔ ni jɔn i nsòmbla lɛ yàk ìni prǐsì kɛŋi i ɓana yɔ̀m i kɛ̀nà. 4 Ŋgɔ ɓalɛ à ɓak munu hisī, ki à ɓak ɓe lɛ à ɓa yaga prisì, lakìi bìprǐsì bi ŋgi kɛ̂ngà màkèblà kìkìi mbēn ì ŋkàl. 5 Gwɔn bi mɓòŋol yimbnɛ nì tìdiī i maàm ma ŋgiì, kìkìi Nyāmbɛ à ɓehɛ Mōsè ŋgèdà à ɓa sombòl ɔŋ lap, à kal nyɛ lɛ̄, ù yihgɛ̀ lɛ u uŋgūs gwɔ̀m gwɔbisonā kǐŋgèdà ndèmbèl ì biùndna wɛ mū hīkòa.6 Ndi hanânɔ Krǐstò à m̀mal yɔɔ̄ŋ nsɔn priīsì kɛŋi u ū nlɔ̀ɔ̀ unu ŋgàndàk màlòo, lakìi à yè ŋ̀àt nu màlombla ma nlɔ̀ɔ̀ mâ, ma mā nteeba ŋgìì màkàk ma nlɔ̀ɔ̀ ma bisu. 7 Inyǔlɛ̄ ɓalɛ ɓɔ ndi màlombla ma bisu ma ɓā ɓē ma gweē ǹsɔ̀hi, ki pōla ì nɛnɛ hā ɓee inyùu ma mā ńyonos imaà. 8 Inyǔlɛ̄
kìkìi à ŋōm ɓɔ ǹsɔ̀hi, à ŋkàl lɛ, Nùnakì, Ŋwɛ̌t à ŋkàl lɛ, dìlɔ di nlɔ̀, ŋgèdà mɛ̀ galōmbol malombla ma yɔndɔ nì ndap Īsrǎɛ̀l nì ndap Yūdà; 9 hà kǐŋgèdà màlombla mɛ̀
lombla nì ɓàsaŋ ɓap ɓee, i kɛ̄l mɛ̀ gwɛ̌l ɓɔ̄ wɔ̀ɔ, mɛ̀ pemes ɓɔ i lɔ̀ŋ Egîptò. Inyǔlɛ̄ ɓa tèŋɓɛ ɓē ni màlombla mɛ̂m, yàk mɛ̀ kì mɛ̀ ɓida ha ɓe mɛ nì ɓɔ; halā nyɛ̄n Ŋwɛ̌t à ŋkàl.
10 Ŋwɛ̌t à ŋkàl ki lɛ̄, Mana mɔn ma ye màlombla mɛ̀ galōmbla ni ndāp Īsrǎɛ̀l i mbūs dīlɔ̄ diì: mɛ̀ gahā mben yɛɛ̀m i kède màhɔŋɔ̂l map, mɛ̀ gatìla yɔ ī kède mìŋɛm ŋwap. Mɛ̀ gaɓā Nyambɛ wàp, ɓɔ kî ɓa gaɓā ɓoòt ɓɛ̂m.11 Ndi mùt à ganīiga ha ɓe sɔlôŋ wèe, tɔ̀ hi mût mǎsāŋ, i kàl lɛ, Yina Ŋwɛ̌t; inyǔlɛ̄ ɓɔɓasonā ɓa gayī mɛɛ̀, ìɓòdòl nu à nlòòha bitidigi ìkɛ̀pam nū à nlòòha bikɛŋi i kède yâp. 12 Inyǔlɛ̄ mɛ̀ gakònol ŋgɔɔ inyùu màm map ma tee ɓē sep, mɛ̀ gaɓìgda ha ɓe mɛ bìɓeba gwap tɔ̀ màyàn map ma mben kɛlkǐkɛ̄l. 13 Hɔ̀ma à ŋkàl lɛ, màlombla ma yɔndɔ, wɛ̀ɛ à m̀mal timbīs ma mā bisu ǹlòmbi. Ndi jàm li ŋkahal yìla nlòmbi, li ŋkahal ùn, wɛ̀ɛ̀ li nlɔ ī nyɔ̄y.


Lòk Hebɛ̀r
9


1 Ndi halā nyɛ̄n tɔ̀ màlombla ma bisu yaā ma ɓā ma gweē màtèŋ ma kolī, ŋ̀ǎdɓàgà nì ǹsɔn biɓegês, nì hɔ̀ma m̀pubhaga nu ŋ̀kɔ̀ŋ hisi kî. 2 Inyǔlɛ̄ Lap i ōŋa, i bisu, mu nyɛ̄n tēenɛ bituŋgɛŋ, nì têblè nì bìkɔ̀ga bi tegi mbɔ̌m Nyāmbɛɛ̀ bi ɓānɛ; yɔn i nsèbla lɛ, hɔ̀ma m̀pubhaga. 3 Ndi mbūs yìbnɛ i ńyonos biɓaà, Lap i ī nsèbla lɛ, hɔ̀ma à nlòòha mpubhaga. 4 Jùù li binjìnj�ŋ li goòl li ɓā mù, nì ŋ̀kuu malombla, ǹhɔɔ̂k nì gôl hɔ̀ma nyɛ̂nsonā. I kède ŋ̀kuu nyɛn hìɓɛ̀ɛ̀ hi gôl hi ɓā hi gweē Mānà hi ɓānɛ, nì ǹtɔŋgɔ Aaròn u ū tɔ̄ɔ, nì dìɓambha di ŋgɔ̂k di malombla kî. 5 Ndi mu ŋgìi ŋ̀kuu bìkèrubìm bi lipem bi ɓānɛ, yìɛ
yāp i hōo yāga limomhɛnɛ. Dì tà ɓe lɛ dì la pōdol màm mana hanânɔ jada jada.6 Halā nī nyɛn màm mana ma ɓā ǹteebàgà, bìprǐsì bi jobòk i ŋgīda bìsu ŋgèdà yɔ̀sonā i gwɛ̀l ǹsɔn prisì. r 7 Ndi i kède ŋgīda ì ǹyonos iɓaà, ndik prǐsì kɛŋi yɔ̀tama yɔ̌n ì njòp ŋgelè yàda hi ŋwii, hà ǹsɔ ŋgi màcèl ɓee, ma à ntī inyùù yeē nyɛmɛ̀dɛ, nì inyùu bìlumndà bi ɓôt. s 8 Jàm Mbuu M̀pubi à ŋēba mu kède jɔ līni lɛ, njɛ̀l i jòp i hɔ̀ma à ǹloha mpubhaga ì ǹnɛngɛ̀ ɓee, lakìi ŋgīda bìsu ì ŋgi tee hà. 9 Yɔ̌n ì yè ŋgèn inyùu ŋgèdà ìni hanânɔ; mu nyɛ̄n ɓa ŋkɛ̀na makèblà nì bìsɛ̀sɛmà, bi bī nlà ɓe timbīs muùt à mɓēges Nyambɛ pɛ̄lɛs i kède kīŋŋ̀ɛm yeè, 10 lakìì bi ye ndīgi màtèŋ ma kolī ànɛ minsòn, kìkìi bìjɛjɛ̀, nì bìnyɔnyɔ̀, nì nyà nì nyà masòl ma gwɔm, ìkɛ̀pam ŋgèdà màm mɔmasonā ma gatībla.11 Ndi Krǐstò, lakìi à pam prǐsì kɛŋi i màm màlam ma galɔ̀ɔ, i kède lāp i ī nlòòha bikɛŋi nì pɛlɛs, i ī ŋoŋa ɓe ni mɔ̀ɔ, halā à yè lɛ, 12 i ta ɓē kìkìi bìhègel bini, à jǒp ɓē ki tɔ̀ nì màcèl ma biɓep bi kɛmbɛɛ̀, nì ma ɓɔn ɓa nyagà, ndi à jǒp hɔ̀ma à nlòòha mpubhaga ŋgèlè yàda inyùu yɔ̄sonā, nì màcèl mee nyɛmɛ̀dɛ, ŋgèdà à kùhul ɓès kɔ̂blà ɓɔgā.13 Inyǔlɛ̄ iɓālɛ̄ màcèl ma biɓep bi kɛmbɛɛ̀ nì ma ɓalom ɓa nyagà, yàk nì lìɓu li ŋgɔ̂nd nyagà ɓa ŋŋwɛ̄s i ŋgìi ɓā ɓā nlɛ̄l bikìlà, t bi mpūbus inyùu pūbhà minsòn, 14 wɛ̀ɛ kīnjɛ̄ ŋgàndàk ì yè ìlɔ̀ɔ̀ hâ màcèl ma Kristò, nu à sɛ̌m nyɛ̄mɛ̀dɛ i mɔ̀ɔ̀ ma Nyambɛ̂ nì Mbuu wee ɓɔgā iɓaɓe lɛm à gapūbus kiŋŋ̀ɛm na᷆n inyùu mìnsɔn mìŋ̀wɔga lɛ ndi ni gwelēl Nyāmbɛ nū nìŋ.15 Jɔn Krǐstò à yè ŋ̀àt nu màlombla ma yɔndɔ, lɛ ndi ɓòt ɓa ye ǹsěblàgà ɓa kat ɓūm ɓɔgā i nlòl likàk, lakìi nyɛ̀mb yeē ì ŋkɔ̀bɔl inyùu màlɛl ma mben ma malombla ma bisu.16 Inyǔlɛ̄ hɔ̀ma lìlàglɛ̀ li yê, ha nī nyɛn i nsòmbla lɛ ǹlàglɛ̀ a wɔ. 17 Inyǔlɛ̄ lìlàglɛ̀ li gweē ŋgùy ndigi ī ŋgèdà nyɛ̀mb; inyǔlɛ̄ li gweē ɓē ŋguùy tɔ̀ ndèk i ŋgèdà ǹlàglɛ̀ à ŋgi yiì.
18 Jɔn tɔ̀ màlombla ma bisu yaā ma ɓòŋa ɓē ŋgi màcèl.19 Inyǔlɛ̄ i ŋgèdà Mosè à yis ɓòt ɓɔɓasonā hikìi lìtìŋ kìkìi mbēn ì mpɔ̄t, à yɔ̌ŋ màcèl ma ɓɔn ɓa nyagà nì ma biɓep bi kɛmbɛɛ̀, mbòda nì màlep, lòŋnì bìkòyop bi mahùù ma ntomba, nì lìtùk li hisòp, ndi à ŋ̀ŋwɛs macèl mu kààt yɔ̀mɛ̀dɛ nì i ŋgìi ɓòt ɓɔɓasonā, à kal lɛ, 20 Mana mɔn mà ye màcèl ma malombla Nyāmbɛ à bitēenɛ ɓee. u 21 À ŋ̀ŋwɛs ki màcèl halā mū ī Lāp, nì i ŋgìi bìgwèlel bi nsɔn gwɔbisonā mu kède. v 22 Ndi kǐŋgèdà mben ɓɛ̀bɛ̀ɛ̀ nì màm  mɔmasonā ma mpūbhana ni màcèl, ŋwèhèl maɓɛ kî i ta ɓē lɛ i ɓa iɓaɓe lɛ màcèl ma kubâ.  Sɛ̀sɛmà lɛ Krǐstò yɔn i nhèa ɓeba 23 Inyùu hālà i nsòmbla lɛ, dìhègà di mâm ma ŋgiī dini di mpūbhana ni nyà bisɛ̀sɛmà ini; ndi màm ma ŋgiī mɔmɛ̀dɛ ma nlama pubhana ni ɓàŋga bisɛ̀sɛmà i nlɔ̀ɔ̀ bini. 24 Inyǔlɛ̄ Krǐstò à jǒp ɓē hɔma m̀pubhaga à ŋ̀oŋa ni mɔ̀ɔ, nu à yè ndèmbèl ɓàŋga hɔ̀ma m̀pubhaga; ndi à jǒp lɛ̄tɛ̀ɛ̀ nì i ŋgìi yɔ̀mɛ̀dɛ, lɛ ndi a pam mbɔ̌m Nyāmbɛ hānaànɔ inyùù yês. 25 À jǒp ɓē ki tɔ̀ i tī nyɛ̄mɛ̀dɛ ŋgàndàk ŋgelè, kìkìi ī prǐsì kɛŋi ì njòp i hɔ̀ma à nlòòha mpubhaga hi ŋwii, nì maŋan macèl. 26 Ɓalɛ ɓɔ halā nyɛ̄n i ɓā, ki Krǐstò à ɓa lama sɔ̄n njɔnɔk ŋgàndàk ŋgelè ìlɔ̀ yaga biɓèe bi ŋkɔ̀ŋ hisi. Ndi hanânɔ à binɛ̄nɛ ŋgelè yàda, lisūgul li caày cɔdisonā, i hèà ɓeba i sɛ̀m à sɛ̌m nyɛ̄mɛ̀dɛ. 27 Ndi kìkìì i nteeba lɛ ɓòt ɓa wɔ lìwɔna jāda, i mbūs hālā kì mbàgi, 28 halā kì nyɛn lākìi Krǐstò à tina ŋgèlè yàda inyùu yɔ̄sonā lɛ a ɓɛgɛ̄ɛ bìɓeba bi ŋgandàk ɓôt, wɛ̀ɛ à ganɛ̄nɛ manɛnɛ īmaà, iɓaɓe ɓɛ̀gɛ̀ɛ̀ ɓeba, lɛ a tɔhɔl ɓòt ɓa nhonɓa ɓɛmb nyɛ.
	

Lòk Hebɛ̀r
10

1 Inyǔlɛ̄ lakìi mbēn ì yè ndigi tìdiī i maàm màlam ma galɔ̀ɔ, ndi hà ǹtìîk ponà mâm ma mɔ̄mɛ̀dɛ ɓee, jɔn ì nlà ɓe timbīs ɓoòt ɓa ŋkòògɛ ɓɛbɛ̀ɛ̀ nì Nyambɛ pɛ̄lɛs inyùu mìnlèlèm mi bisɛ̀sɛmà ɓa mɓèna sɛm hi yaga ŋwii. 2 Ɓalɛ ɓɔ i ɓāk halà, ɓàà ki ɓā ɓāk ɓe lɛ ɓa waa sɛɛ̄m gwɔ?Inyǔlɛ̄ i ɓā nī lɛ ɓàɓegês Nyambɛ ɓā pūbhana ŋgelè yàda inyùu yɔ̄sonā, wɛ̀ɛ̀ ɓa ɓāk ha ɓe lɛ ɓa yimbɛ̄ biɓeba gwɔkǐgwɔ̄ i kède kīŋŋɛ̄m yaàp. 3 Ndi bìsɛ̀sɛmà gwɔmɛ̀dɛ gwɔn bi mɓìgdaha ɓɔ bìɓeba gwap hi yaga ŋwii. 4 Inyǔlɛ̄ màcèl ma ɓalom ɓa nyagà nì ma biɓep bi kɛmbɛɛ̀ ma nlà ɓe heā biɓeba. 5 Jɔ ni jɔn i ŋgèdà à ǹlɔ mūnu ŋkɔ̀ŋ hisi, Krǐstò à ŋkàl lɛ, Ù bigwēs ɓe sɛsɛ̄mà, tɔ̀ lìkèblà,ndik nyùù yɔn ù kòòbana mɛ̀.6 Ù bikɔ̀n ɓe masee ni bìsɛ̀sɛmà bi ntūl i hyèe, tɔ̀ bìsɛ̀sɛmà inyùu ɓēba.7 Halā nyɛ̄n mɛ̀ bipɔ̄t lɛ, Nǔnkmɛ̀ nunu; i kède ǹhoôk kaàt i ye ǹtǐlɓàgà inyùù yɛ̂m: mɛ̀ bilɔ̀ lɛ
	mɛ ɓɔŋ sòmbòl yɔŋ, à Nyambɛ̂. y
	8 À mɓòk ndugi kal lɛ,
	Ù ŋgwēs ɓe bisɛ̀sɛmà, tɔ̀
	màkèblà, ù ŋkɔ̀n ɓe masee ni
	bìsɛ̀sɛmà bi ntūl i hyèe, tɔ̀
	bìsɛ̀sɛmà inyùu ɓēba
	gwɔn kìi dì ńyī bi ntīna kìkìi
	mbēn ì mpɔ̄t,
	9 I mbūs à mpɔ̄t ni ki lɛ̄,
	Nǔnkì, À Nyambɛ̂, mɛ̀ nlɔ̀, lɛ mɛ ɓɔŋ
	sòmbòl yɔŋ. Wɛ̀ɛ à nhèa liɓɔ̀ŋɔ̀k
	li bisu, lɛ ndi a ledēs lī lī nnɔ̀ŋ.
	10 Kǐŋgèdà sòmbòl ini nyɛn dì yè ɓàpubhaga inyùu lìtinâk li nyuu Yēsù Krǐstò kìkìi sɛ̀sɛmà ŋgèlè yàda inyùu yɔ̄sonā.
	11 Ndi prǐsì yɔ̀kǐyɔ̀ ì ŋgwɛ̀l nsɔn ì ntɛ̄lɛp yaga hi kɛl nì kɛl, ì ntī ki ŋgàndàk ŋgelè mìnlèlèm mi bisɛ̀sɛmà, mi mī ta ɓē lɛ mi la hēyā biɓeba kɛlkǐkɛ̄l. 12 Ndi nyɛ, i ŋgèdà à mǎl tī sɛsɛ̄mà yada inyùu bìɓeba ŋgèlè yàda inyùu yɔ̄sonā, à yěn hīsī i wɔ̀ɔ̀ waalōm Nyambɛɛ̀. 13 À mɓɛ̀m, ìɓòdòl yɔ̀kɛl nû, lɛtɛ̀ɛ̀ ɓàɓala ɓēe ɓa yilhana keēhnɛ makòò mee. 14 Inyǔlɛ̄ nì m̀pɔ̀m sɛsɛ̄mà wada à mǎl tìmbis ɓa ɓā ye m̀pubhaga nyà ì yoni ŋgèlè yàda inyùu yɔ̄sonā. 15 Mbuu M̀pubi kî à mɓògol yaga ki ɓès mbogī mu kède, inyǔlɛ̄ kìkìi à mǎl pɔ̄t lɛ, 16 Ŋwɛ̌t à ŋkàl lɛ, Mana mɔn ma ye màlombla mɛ̀ galōmbla ni ɓɔ̄ i mbūs dīlɔ̄ diì: mɛ̀ gahā mben yɛɛ̀m i kède mìŋɛm ŋwap, mɛ̀ gatìla yɔ i kède màhɔŋɔ̂l map. 17 À yik kâl kì lɛ, Mɛ̀ gaɓìgda ha ɓe mɛ bìɓeba gwap, tɔ̀ lìyànmben jap kɛlkǐkɛ̄l. z 18 Ndi hɛ̌t ŋwèhèl inyùu màm mana i yenɛ̀, ha nyɛ̄n tɔ̀ sɛ̀sɛmà i ntīna ha ɓe inyùu ɓēba. Di kogɛ ɓɛ̀bɛ̀ɛ̀, di om kì màkòò hisī 19 Halā nyɛ̄n, à lôgtatà, lakìi dì gwèe màkend i jòp hɔ̀ma à ǹloha mpubhaga inyùu màcèl ma Yesù Krǐstò, 20 Nyàa màjòp mana mɔn à teenɛ ɓěs, njɛ̌l yɔ̀ndɔ nì ì nìŋ, ì ntāgɓɛ yibnɛ, 21 halā à yè lɛ mìnsòn ŋwee, nì lakìi dì gwèe nyà ɓàŋga prǐsì ì ŋànɛ ndap Nyāmbɛɛ̀, 22 wɛ̀ɛ̀ di kogɛ lɛ̄ ɓɛ̀bɛ̀ɛ̀ nì ŋ̀ɛm maliga, ǹyɔnɔ̂k nì hemlɛ̀, dì ɓangà mìŋɛm mi ye mìmpubhaga inyùu kīŋŋɛ̄m ì yè ɓɛ, mànyùù mes kî ǹsǒbgà nì màlep ma mpōp. 23 Wɛ̀ɛ̀ di om nī makòò hisī siìŋsìŋ i kède pāhaàl i ɓɔdŋɛm yes iɓaɓe pîŋglà, inyǔlɛ̄ nu à ti lìkàk à yè ɓonyoni. 24 Di ɓeŋgna kì ɓès ni ɓěs, lɛ ndi hī muùt a nyegha mǎsāŋ nyuu i kōna gwēha nì mìnsɔn mìnlam. 25 Dì ŋwàs ɓaŋ lìkɔ̀da jes li mitìn, kìkìi lɛ̄m ɓahɔ̄gi, ndi di ɓehnaga ɓès ni ɓěs, lɔŋgɛ lɔ̄ŋgɛ yāga kiì lakìi nì ntɛ̄hɛ lɛ ŋgwà u ū ŋkòògɛ ɓɛbɛ̀ɛ̀. 26 Inyǔlɛ̄ iɓālɛ̄ dì mɓɔ̀ŋ ɓeba ni ŋgòòbà i ŋgèdà dì m̀mal koōs ɓaŋgā yī i maliga, wɛ̀ɛ sɛ̀sɛmà yɔkǐyɔ̄ i ta hā ɓe inyùu bìɓeba, 27 Ndik nyà bìɓèmbel bi mbagī ì ŋkònha wɔŋi, nì nyà hyèe ì ntɔ̀ŋɓɛ̀, ì ì nsòmbol mil ɓaɔ̀ɔ̀. 28 Mùt nyɛkǐnyɛ̄, nu à ńyàn mben Mōsè, à ŋ́wɔ̄ ndigi ī sī ɓòt ɓa mbogī iɓaà tɔ̀ ɓaâ, iɓaɓe ŋgɔɔ. a 29 Ɓa bihɔ̄ŋɔl ɓe kinjɛ̄ nōgoòs i nlòòha mùt à kòli kòs, nu à bikīdɓɛ Man Nyāmbɛ nì màkòò, à tɛhɛ ki màcèl ma malombla ma mā bipūbus nyɛ kàyàda kìkìi màcèl màpɛ, ndi à ńyùyus Mbuu kari᷆s? 30 Inyǔlɛ̄ dì ńyī nu à bikàl lɛ, màpùnà ma ye ìmɛ̂m, mɛ̌n mɛ̀ gatìmbhɛ, halā nyɛ̄n Ŋwɛ̌t à ŋkàl. À kal ki lɛ̄, Ŋwɛ̌t à gapēmhɛnɛ ɓoòt ɓee mbàgi, 31 I ye jàm li ŋkònha wɔŋi i kwɔ̀ i mɔ̀ɔ̀ ma Nyambɛ nū nìŋ.32 Ndi ɓìgdana lɔ̄ŋgɛ dīlɔ̄ di mbus, ŋgèdà nì mǎl kòs mapubi, kìkìi nì ɓe honɓà, nì tùgdàgà i kède ŋgàndàk njɔnɔk. 33 Pɛ̀s yada ɓa ɓeè ɓa ɓembī yaga ɓee, ɓa yâhlàk kì ɓèe, nì nɔgɔ̂k njiihà; ndi pɛ̀s ìpɛ kî, nì yɔ̀ŋɔ̀k ŋgàbà njiihà ì ɓòt ɓa ɓe ɓɔmà mìnlèlèm mi mâm. 34 Inyǔlɛ̄ nì ɓe kɔ̂n yàk mɛ̀ ŋgɔɔ i kède ŋgàdà yɛ̀m, nì binɛ̄ɛbɛ ki nì màsee lɛ ɓa saā màm manân, lakìi nì ńyī lɛ nì gwèe ŋ̀kùs nyɔ̀ɔ ŋgìi, u ū nlòòha lɔŋgɛ̂, u nɔmɔ̀k m̀ɓa ni m̀ɓa. 35 Inyùu hālà nì lɛp ɓaŋ màkend manân. Inyǔlɛ̄ ma ŋkùùha ɓee ɓàŋga ǹsaâ ŋ̀kɛŋi. 36 I nsòmbla ni ɓee lɛ ni ɓana hōnɓà, lɛŋgèdà nì m̀mal ɓɔɔ̄ŋ sombòl Nyambɛ̂, ndi ni pam līkàk.
37 Inyǔlɛ̄ ndèk ŋgeŋ yaga yɔ̌n ì ŋgi yiī, lɛ nu à ǹlama lɔ̂ à gasùmblɛ, à gatìŋha ɓe kî. 38 Ndi mùt wɛ̀m à tee sēp, inyùu hēmlɛ̀ nyɛn à ganìŋil. I ɓā nī lɛ à ǹsɔmɔ̀l, wɛ̀ɛ ŋ̀ɛm wɛ̂m u gakɔ̀n ɓe masee inyùù yeè. c 39 Ndi ɓěs dì tà ɓe ɓôt ɓa nsɔ̀mɔl lɛtɛ̀ɛ̀ nì i yìmîl, ndik ɓòt ɓa nhēmlɛ̀ lɛtɛ̀ɛ̀ nì i tɔ̄hi ī mbuu.



Lòk Hebɛ̀r	
11
	
	
1 Ndi hemlɛ̀ i ye ōmsiìŋ ɓɔdŋɛm i màm mùt à mpìdɛ̀, yɔ ki yɔ̄n i ye bìùndna bi mâm ma nnɛ̄nɛ ɓēe. 2 Inyǔlɛ̄ mu nyɛ̄n ɓòt ɓa ɓǒk ɓès bisū ɓa kùhul mbògi lām. 3 Inyùu hēmlɛ̀ nyɛn dì ńyìmbɛ lɛ ŋ̀kɔ̀ŋ hisi u tēeba nì lìpodol li Nyambɛ̂, d kàyèlɛ jàm dì ntɛ̄hɛɛ̀ li lǒl ɓē i kède màm ma nnɛ̄nɛɛ̀. 4 Inyùu hēmlɛ̀ nyɛn Ābɛ̀l à sèmel Nyāmbɛ ɓàŋga sɛ̀sɛmà ìlɔ̀ɔ̀ Kàîn, mu nyɛ̄n à kùhul mbògi lɛ à tee sēp, inyǔlɛ̄
Nyambɛ à ɓɔ̌k yāga mbogī, i lɛ̄ɛgɛ̀ à ɓa lɛɛgɛ̀ màkèblà mee. Ndi mu hēmlɛ̀ i nyɛ̄n à ŋgi pɔdɔ̂k, tɔ̀ lakìi à wɔ. 5 Inyùu hēmlɛ̀ nyɛn Ēnɔ̀k à yòŋa, lɛ ndi à tɛhɛ ɓaŋ nyɛ̀mb; ndi à lèbna ɓēe, inyǔlɛ̄ Nyambɛ à yɔ̌ŋ nyɛ̄. Inyǔlɛ̄ ìlɔ̀lɛ à ńyòŋa ŋgìì à kǒs mbògi lɛ à lemlak Nyambɛ̂. f 6 Ndi iɓaɓe hemlɛ̀ mùt à tà yaga ɓe lɛ à lemel nyɛ; inyǔlɛ̄ mùt à ŋkòògɛ ɓɛbɛ̀ɛ̀ nì Nyambɛ̂ à ǹlama hemlɛ lɛ à yè, nì lɛ à yè m̀ɓɔ̀m nu ɓòt ɓa ńyēŋ nyɛ. 7 Inyùu hēmlɛ̀ nyɛn Nōà, ŋgèdà à kǒs màɓehna ni Nyāmbɛ īnyùu màm ma ɓā ŋgì nɛnɛ̂, à nyɔdi nì sìŋgɛ̀ Nyambɛ ŋɛ̄m, à ɓaŋ ŋkuu i tɔ̄hɔɔ̀l ndap yeè; g mu nyɛ̄n à kwèhnɛ ŋ̀kɔ̀ŋ hisi ŋ̀kaa, à kos ki ŋgàbà tɛlɛ̂bsep ì ì yè kǐŋgèdà hemlɛ̀.8 Inyùu hēmlɛ̀ nyɛn Àbràhâm, ŋgèdà à kǒs ǹsèblà, à nogol, à ǹnyɔdî, à kɛ lɛ̄tɛ̀ɛ̀ nì hɔ̀ma à ɓa lama kòs kìkìi ìyee ɓum; ndi à ǹnyɔdi i ɓa ɓe nyɛ yī hɛ̌t à ŋkɛ̀. h 9 Inyùu hēmlɛ̀ nyɛn à ɓa yênɛ̀ hisī hi likàk wɛ̌ŋgɔ̀ŋlɛ hyaŋan hisi, à yèènɛ̀gɛ̀ bilāp nì Isàk nì Yakòb, ɓàsɔ ɓa ɓakàdɓum i nlòl nlèlèm likàk. 10 Inyǔlɛ̄ à ɓa ɓɛ̂m ŋ̀kɔ̀ŋ u gweē ɓàŋga hìkùu, ŋ̀ùŋgùs ŋkɔ̀ŋ û nì ǹhɛ̀k wèe à yè ndigi Nyāmbɛɛ̀.11 Inyùu hēmlɛ̀ nyɛn yàk Sààra nyɛmɛ̀dɛ à kǒs ŋgùy i yìlà kiɓɔ̀t lìmùt, tɔ̀ lakìi à ɓa ɓàlɔ̀ɔ̀ga ŋgedà, à gwal man, inyǔlɛ̄ à yìmbɛ lɛ̄, nu à ti lìkàk à yè ɓonyoni. 12 Jɔn m̀pɔ̀m mût wada, nu à ɓa wɛ̌ŋgɔ̀ŋlɛ ŋ̀wɔ̂k mût, à ǹlama gwal ŋgandàk mboo kìkìi còdot di ŋgiì, nì kìkìi lìsɛgɛ̀ li mbaà tuyɛ ŋgì ŋ̀aŋga. i 13 Ɓana ɓɔɓasonā ɓa wēl ī hēmlɛ̀, ɓa pām ɓē makàk, ndi ɓa tɛ̄hɛ yāga mɔ nyɔ̀ɔ nɔ̄nɔk, ɓa hemlɛ mɔ, ɓa seebàgà mɔ, ɓa pahlàk kì lɛ ɓa ye ɓàkèn nì ɓàkɛ̌kɛ̀ hana hisī. 14 Inyǔlɛ̄ ɓòt ɓa mpɔ̄t nyà mâm ini, ɓa ńyɛ̄lɛl lɛ ɓa gweē ŋgòŋ i ɓāna tìhtìs yap lɔ̂ŋ. 15 Ndi iɓālɛ̄ ɓɔ lɔ̀ŋ ɓa nnyɔ̄dnɛ yɔn ɓa ɓā ɓiìgdà, ki ɓā ɓā lɛ̄ ɓa tɛhɛ pola i tèmb nyɔ̀ɔ̂.16 Ndi hanânɔ ɓa ŋ́wēl ndigi ī lɔ̀ŋ i nlòòha lɔŋgɛ̂, halā à yè lɛ lɔ̀ŋ ŋgiì. Jɔ ni jɔn Nyāmbɛ à ŋ́wɔ̄ ɓe nyuu i sèblà Nyambɛ wàp, inyǔlɛ̄ à kòòbana ɓɔ̄ ŋ̀kɔ̀ŋ.17 Inyùu hēmlɛ̀ nyɛn Àbràhâm, ŋgèdà à nɔ̀ɔ̀dana, à ti Īsàk kìkìi sɛ̀sɛmà, nyɛ mùt à lɛɛgɛ màkàk, à sɛm yaga mpɔ̀m wee man, k 18 tɔ̀ lakìì i ɓǒk kèla nyɛ lɛ, Yak Īsàk nyɛn mbo yɔŋ ì gasèblana. 19 À yìmbɛ lɛ̄, Nyambɛ à yè lɛ à tugūl ɓoòt i kède ɓàwɔga; nyɔ̀ɔ nyɛ̄n à yòŋol kì nyɛ, hà ɓàŋga lìyɔ̀ŋɔ̀k ɓee, ndi kìkìi yìmbnɛ. 20 Inyùu hēmlɛ̀ nyɛn Īsàk à sàyɓɛnɛ Yākòb nì Esāù inyùu màm ma galɔ̀ɔ. 21 Inyùu hēmlɛ̀ nyɛn Yākòb, ìlɔ̀lɛ à ńyɛ̀ŋɛ̀p, à sàyap ɓɔ̀n ɓa Yosɛ̀f ɓɔ iɓaà; ndi à ɓa à yùmbi i ŋgìi jòlol jee li ntɔŋgɔ, à oop bisū bi Nyambɛɛ̀. n 22 Inyùu hēmlɛ̀ nyɛn Yosɛ̀f à ɓìgda, ɓɛ̀bɛ̀ɛ̀ nì lìsuk li nɔ̂m yee, lɛ ɓɔ̀n ɓa Isrǎɛ̀l ɓa nlama nyɔdi Egi᷆ptò; halā nyɛ̄n à làglɛ ɓɔ̄ inyùu bìhès gwee. o 23 Inyùu hēmlɛ̀ nyɛn ŋgèdà Mosè à gweenɛ, ìsaŋ ɓɔ nyàŋ ɓa sòo nyɛ̄ cāŋcaŋ soŋ iaâ, inyǔlɛ̄ ɓa tɛ̄hɛ lɛ̄ màn nu à yè ǹlam; nì lɛ ɓa kɔ̌n ɓē litìŋ li kiŋɛ wɔ̀ŋi. p 24 Inyùu hēmlɛ̀ nyɛn Mōsè, ŋgèdà à mǎl nāŋ, à tɔp ɓē seēbla lɛ, mǎn ŋgɔ̀nd Fàraò, 25 à sàba ī kòs ndèèŋgà lòŋ
yada ni ɓòt ɓa Nyambɛ̂ ìlɔ̀ɔ̀lɛ a tibā ndèk ŋgèdà ndìbà ì nlòl i ɓēba. 26 À yìmbɛ lɛ̄ i yàhàl ɓòt ɓa ńyàhal nyɛ inyùu Krǐstò i gaŋgwèŋɓaha nyɛ ŋgàndàk ìlɔ̀ɔ̀ màsòò ma ŋkùs ma Egîptò, inyǔlɛ̄ à ɓɛ̌l ɓɔ̀m mǐs. 27 Inyùu hēmlɛ̀ nyɛn à yigil Ègîptò, à kɔn ɓe nyay kiŋɛ wɔ̀ŋi; à yet yaga siìŋsìŋ lakìi à ɓa tɛhɛ nū à nnɛ̄nɛ ɓēe. 28 Inyùu hēmlɛ̀ nyɛn à lòos Pāsà, yàk nì ŋwɛs màcèl, lɛ ndi ǹce ɓaɓòggwee à tihba ɓaŋ ɓɔ̄. 29 Inyùu hēmlɛ̀ nyɛn ɓa lòo tūyɛ Ŋ̀kòyɓaga wɛ̌ŋgɔ̀ŋlɛ hìsi hìnumga; ndi ŋgèdà ɓòt ɓa Egîptò ɓa tāgɓɛnɛ mūù, ɓa mìla cwāt. 30 Inyùu hēmlɛ̀ nyɛn màpènd ma Yerīkò makūubana, ki ɓā ma kīīŋa mɔ dìlɔ disâmbɔk. 31 Inyùu hēmlɛ̀ nyɛn mùdàa lìɓàmbɛ̀ lɛ Rahàb à ciba ɓē i lòŋ ɓa ɓandɔgɔ̂p, inyǔlɛ̄ à lɛɛgɛ ɓòt ɓa mbɛp ni ǹsàŋ. 32 Ndi mɛ pɔt nī la kiì? Inyǔlɛ̄ ŋgèdà yɔ̌n ì gahūp mɛɛ̀ iɓālɛ̄ mɛ̀ ǹlama aŋal inyùu ɓɔ̀ Gidèòn, ɓɔ̀ Baràk, ɓɔ̀ Simsòn, ɓɔ̀ Yeftè, ɓɔ̀ Davìd, ɓɔ̀ Sàmuɛ̀l, nì ɓàpodôl.33 Ɓana ɓɔn ɓa yèmbel bìànɛ̀ inyùu hēmlɛ̀, ɓa ɓɔŋɔ̀k màm ma tee sēp, ɓa pamâk makàk, ɓa yibàk mànyɔ̀ ma mbɔndɔ̀ njeè, 34 ɓa tuhâk ŋgùy hyèe, ɓa pɛyɛ̂k màlɔ̀ ma pansɔ̀ŋ, hɔ̀ma ɓa ɓā ɓɔɔ̀mb ɓa kohòk ŋgùy, ɓa lohbàk kì gwèt, ɓa yêmblàk dìsu di gwet di ɓoòt ɓàpɛ. 35 Ɓòdàà ɓa temb koōs ɓawɔ̄ga ɓap ǹtǔglàgà i nyɛ̀mb. Ɓòt ɓàpɛ kî ɓa wɔ̂k ndèèŋgà, ɓa tɔp yaga ɓe kɔbla lɛ ndi ɓa pam lītùgɛ̀ li nloha lɔŋgɛɛ̀. 36 Ɓapɛ kî ɓa ɓɔ̀ma màndɛglɛ̀ nì ndòm ndi hà halā nyɛ̄tāma ɓee, yàk ŋgàdà nì màmɔ̀k. 37 Ɓa omôk ɓɔ ŋgɔ̀k, ɓa sîgdɛ̀gɛ̀ ɓɔ nì sɔ̀ɔ̀, ɓa nɔ̂dɛ̀gɛ̀ ɓɔ nì ndèèŋgà, ɓa nɔlɔ̂k ɓɔ nì pànsɔ̀ŋ; ɓa ndêmndègè yàà ni mbɔ̄k, ɓa ɓâk ɓa heeba bìkòp bi mintomba nì bi kɛmbɛɛ̀; ɓa cɛɛlàk, ɓa nɔgɔ̂k njiihà, ɓa honɓàgà njebha, 38 [ɓana ɓɔn ŋ̀kɔ̀ŋ
hisi u kɔ̀la ɓē ni ɓɔ̄] ɓa yêglègè miŋɔ̀ŋ nì dikòa, ɓa sɔlɓàk bihōk nì mambòk ma ma-aa. u 39 Ndi ɓana ɓɔɓasonā yaga, tɔ̀ lakìì ɓa kùhul mbògi lām inyùu hēmlɛ̀ yap, ɓa pām ɓē
likàk, 40 inyǔlɛ̄ Nyambɛ à kòòbana ɓès jâm li ɓā loòhà lɔŋgɛ̂, lɛ ɓa ɓòk ɓaŋ pām pɛlɛs ndi ɓès di yeglɛ̀.


Lòk Hebɛ̀r
12

	
1 Inyùu hālā nī, lakìi dì ŋkììŋa ni lìmùt li mbogī kìkìi ɔ̀nd, wɛ̀ɛ yàk ɓès kî di heā yāga hi jaàm li ŋìdil ɓes, nì i ɓēba i nhɛ̀ŋ ɓes nyùù ŋgedà yɔ̀sonā, ndi di ligīp nì ŋ̀gwee nì honɓà inyùu pèènà i niŋī ɓès bisū, 2 di ɓɛl Yēsù mìs, nu à yè m̀ɓògnàǹlòŋ nì ǹyonôs hemlɛ̀ yes, nu à yè lɛ inyùu màsee ma ɓā ma niŋī nyɛ̄ bisū, à honɓa mbāsa, à ɓida ɓe ni wɔ̄nyuu, ndi à yen hisī i wɔ̀ɔ̀ waalōm u yeènɛ
anɛ̀ i Nyambɛ̂.3 Ndi ɓèŋgnana nī nu à ɓa honɓà ŋgèdà ɓàɓɔ̀ŋɓeba ɓa ɓā pegès yaga nyɛ, lɛ nì waa ɓaŋ, tɔ̀ lɛhɛ̂l ŋ̀ɛm. 4 Nì ǹsôŋgà ɓe nyuu lɛtɛ̀ɛ̀ màcèl ma pam, i kède jɔ̀ nân saŋ i kɔ̀lɓà ɓeba. 5 Ndi nì m̀mal hoya maɓehna ma nnīiga ɓee kìkìi ɓɔ̀n lɛ, À man wɛ̀m, ù yàn ɓaŋ bìniigana bi Ŋwɛt, ù tɔ̀mb ɓaŋ kì tɔ̀ i ŋgèdà à ŋkōnd wɛɛ̀. 6 Inyǔlɛ̄ nu Ŋwɛ̌t à ŋgwe᷆s, nyɛn à nnīigà, à mɓēp ki hī man à ńyɔ̀ŋ ni dìsòò. v 7 Iɓālɛ̄ nì nhōnɓa kɔgsɛ̀; Nyambɛ à nnīiga ɓee kìkìi ɓɔ̌n; inyǔlɛ̄ nûmbɛ man à yè lɛ ìsaŋ à ŋkɔ̄gsɛ̀ ɓee? 8 Ndi iɓālɛ̄ nì ŋkòs ɓe biniigana bi ye lɛ̄ ɓɔɓasonā ɓa ŋkòs, wɛ̀ɛ nì yè ndigi ɓɔ̀n ɓa mimɓɔ̀k, hà ɓàŋga ɓɔn ɓee. 9 Ìlɔ̀ɔ̀ kì halà, dì ɓeè dì gwèe ɓɔ̀tàta kǐŋgèdà mìnsòn, ɓa niigàgà ɓěs, dì noglàk kì ɓɔ. Lɛlaa ni dì ǹlama ɓe suhūs ɓehɓɔmɛ̀dɛ i sī Ìsaŋ mìmbuu, lɛ ndi di nîŋ? 10 Inyǔlɛ̄ ɓa ɓe niigà ndigi ɓès ndêk dilɔ, kìkìì i ɓe lemêl ɓɔmɛ̀dɛ; ndi Nyambɛ à nnīiga ɓes inyùu ndɔ̀ɔ̀bà yès, lɛ di ɓa ɓàyɔ̀ŋŋgàbà ɓa ɓa yee ìpubi. 11 Ndi ndòŋ biniigana yɔsonā ɓa ntī ɓes, ŋgèdà ɓa ntīnɛ ɓes gwɔ̄ bi nnɛ̄nɛ ɓe kìkìi jàm li masee, ndik ndùdù; ndi i mbūs hālà bi nūmul ɓoòt ɓa ntùmbɓa mukède màtam ma tɛlɛ̂bsep, ma mā nlɔ̀na nsàŋ.Màɓehna inyùu ɓàndɛ̀bɛ̀ kàrîs Nyambɛ̂ 12 Inyùuhālā nī, lèdhana mɔ̀ɔ màyɔ̀ɔ̀mbaga, 13 yàk nì dìnyèŋgha di maɓɔŋ, tiblana kì mànjɛ̀l manân lɛ màkòò ma kil lɔ̄ŋgɛ mù, lɛ mùt à mɓāŋdà à yek ɓaŋ njɛ̀l, ndi a mboop ndīgiì.14 Lìgɓana ī ɓāna ǹsàŋ nì ɓòt ɓɔɓasonā, yàk nì pubhà, iɓaɓe yɔ mùt nyɛkǐnyɛ̄ à gatɛ̄hɛ ɓe Ŋwɛt. 15 Ɓèŋgnana ɓèè ni ɓèe, i tiga lɛ mùt à haŋ ni kàrîs Nyambɛ̂; lòlha ŋkàŋ kì i pam, i nyegha ɓee nyùu, ndi ŋgàndàk ì ǹnyɔgɓa mahindi; 16 tɔ̀lɛ, wàda na᷆n à tiga ɓa mût ndèŋg, tɔ̀ mùt à mɓīda ɓēe, kìkìi Ēsāù, nu à nùŋul bìmaŋ gwee inyùu lìjel jada. w 17 Inyǔlɛ̄ nì ńyī lɛ, tɔ̀ lakìi à yik sombòl kòdol masɔ̄da maà, à cìla, inyǔlɛ̄ à lèba hā ɓe lihyèlel li ŋɛm, tɔ̀ lakìi à yeŋ jɔ̄ nì gwǐhà i mìs. 18 Inyǔlɛ̄ nì ŋ̀kogɛ ɓe ɓɛbɛ̀ɛ̀ nì ndòŋ hìkòa mùt à yè lɛ à tihbà, nì ì nlɔ̄ŋ ni hyèe, nì ì ŋkììŋa ni ɔ̀nd, nì ŋgàŋgàŋ jǐbɛ̀, nì mbuk mbɛ̀bi, 19 nì mbìmbà sep, nì kiŋ bìpodol; ɓòt ɓa nɔ̄k kīŋ ì ɓa sɔ̄ɔhɛ lɛ̄ ɓàŋga ipɛ i pōda ha ɓaāŋ māō map. 20 Inyǔlɛ̄ ɓa làa ɓē ɓan ŋɛm i ɛ̄mblɛ̀ mben ìni lɛ, Tɔ̀ nùga yaā, iɓālɛ̄ i nloō mu hīkòa, i uma ŋgɔ̀k tɔ̀lɛ lìkɔ̀ŋ li mbôŋ. y 21 Ndi màm ma nɛ̄nɛ nyɔ̀ɔ̂ ma ŋkònha wɔŋi kàyèlɛ Mosè à kal lɛ, Mɛ̀ ŋkɔ̀n wɔŋi kîyaga, mɛ̀ sɛ̀hlàgà kì. z 22 Ndi ɓèe nì ŋ̀kogɛ ɓɛbɛ̀ɛ̀ nì hìkòa Siòn, ɓɛ̀bɛ̀ɛ̀ nì ŋ̀kɔ̀ŋ Nyambɛ nū nìŋ, Yèrusàlɛ̀m ì ŋgìì yaga, nì ɓɛ̀bɛ̀ɛ̀ nì dìdùn di didùn di aŋgɛ̀l, 23 nì ɓɛ̀bɛ̀ɛ̀ nì lìɓay li ŋgând nì ǹtoŋ u ɓaɓòggweê, ɓa ɓā ye ǹtǐlɓàgà i ŋgìi, nì ɓɛ̀bɛ̀ɛ̀ nì Nyambɛ̂, m̀pemês mbàgi nu ɓɔ̄ɓasonā, nì ɓèbɛ̀ɛ̀ nì mìmbuu mi ɓôt ɓa tee sēp, ɓa mmal pam yaga i ndòŋ ì yoni, 24 nì ɓɛ̀bɛ̀ɛ̀ nì ŋ̀àt nu màlombla ma yɔndɔ, lɛ Yesù, nì ɓɛ̀bɛ̀ɛ̀ nì màcèl ma ŋŋwēha, ma mā mpɔ̄t lɔŋgɛɛ̀ ìlɔ̀ɔ̀ ma Abɛ̀l. 25 Yihnana nī lɛ nì sɛ̀ɛ̀bɛ ɓaŋ nū à mpɔ̄t. Inyǔlɛ̄ iɓālɛ̄ ɓòt hana hisī ɓa pɛ̄y ɓē i ŋgèdà ɓa sɛ̀ɛ̀bɛ nū à ɓa ɓehɛ ɓɔ̄, lɛlaa ɓěs dì gapɛ̄y iɓālɛ̄ dì ŋ̀kom nu à mpōdos ɓes nyɔ̀ɔ ŋgìì mbus? 26 Kiŋ yeē ì nyìŋgis hìsi ha ŋgèdà ì; ndi hanânɔ à ŋkàk lana lɛ, Ŋgèlè ìpɛ ì yìi, lɛ mɛ̀ ganyìŋgis ha ɓe mɛ hìsi hyɔtāma, ndi yàk ŋgìì kî. b 27 Ndi ini ɓàŋga lɛ, Ŋgèlè ìpɛ ì yìi, i ŋēba mahèŋhà ma mâm ma nlà nyîŋghànà, màm ma ɓǒk yāga hegà, lɛ ndi màm ma nyìŋghana ɓēe ma nɔm kɔ̄ŋ ni kɔ̄ŋ. 28 Inyùu hālà, lakìi dì ŋ̀kos ndoòŋ ànɛ̀ ì nlà ɓe nyîŋghànà, wɛ̀ɛ̀ di ti màyègà; hanyɛ̄n dì galēmel Nyambɛ īnyùu ǹsɔn dì ŋgwèlel nyɛ mu sìŋgɛ̀ dì nsìŋgɛ nyɛ ŋɛ̄m, nì wɔ̀ŋi; 29 inyǔlɛ̄ Nyambɛ wěs à yè hyèè hi nsīihànà.


Lòk Hebɛ̀r
13

1 Tèŋɓana nì gweha līsāŋ li ɓoòt. 2 Nì hoya ɓaŋ ī lɛ̄ɛgɛ̀ ɓàkèn, inyǔlɛ̄ ì ɓɔ̀ŋ halà ɓòt ɓàhɔgi ɓa yǐs āŋgɛ̀l iɓaɓe ɓɔ yī. c 3 Hɔŋlana ɓòt ɓa ye ī ŋgàdà, wɛ̌ŋgɔ̀ŋlɛ ɓèe nì ɓɔ nì yè ŋ̀kàŋâk lòŋ; nì ɓòt ɓa nhōnɓa njebha kiì, lakìi ɓèèɓɔmɛ̀dɛ nì ŋgi yinɛ nyùu mìnsòn. 4 Lìɓii lī ɓa yāga jaàm li lipem manjɛ̀l mɔmasonā, tɔ̀ m̀pùŋgu u ɓɛ̄t ɓaāŋ ī nàŋ liɓiî. Inyǔlɛ̄ Nyambɛ nyɛ̄n à gapēmhɛnɛ ɓoòt ɓa biyabdà nì ɓòt ɓa ndêŋg mbàgi. 5 Lɛm nân i ɓā ɓaāŋ ī gwe᷆s mɔ̀ni. Kɔ̀na màsee ni màm nì gwèe, inyǔlɛ̄ nyɛmɛ̀dɛ à pɔt lɛ̄, Mɛ̀ gayòy yaga ɓe mɛ wɛ̀; tɔ̀ yek wɛ̀ kɛlkǐkɛ̄l. 6 Kàyèlɛ dì gwèe màsee i kàl lɛ, Ŋwɛ̀t nyɛn à yè ǹhola wɛ̀m, mɛ̀ gakɔ̀n ɓe mɛ wɔ̀ŋi. Mùt bìnàm à gaɓɔ̀ŋ ki mɛ̂? 7 Ɓìgdana ɓɛ̀t ɓanân, ɓa ɓā biāŋlɛ ɓee ɓàŋga i Nyambɛ̂; ɓèŋgnana lìsuk li nɔ̂m yap, ndi ni kona hēmlɛ̀ yap. 8 Yesù Krǐstò à yè ǹlèlèm yàni, nì lɛ̀n, nì ìkɛ̀pam ī ɓɔ̀ga. 9 Ndòŋ nì ndòŋ ɓakèn ɓa maeba i yùmus ɓaŋ ɓèe. Inyǔlɛ̄ i ye lɔ̄ŋgɛ ŋgàndàk lɛ ŋ̀ɛm u lɛt ɓèè ni kàrîs, ndi hà nì ndòŋ nì ndòŋ bijɛjɛ̀ ɓee, bi bī mɓāhlɛ ɓe ɓoòt ɓa tiŋī mù. 10 Ɓěs dì gwèe ndòŋ jùù li bisɛ̀sɛmà, ɓòt ɓa nsēlel mu lāp ɓa gweē ɓē kundɛ̀ i je᷆l mû. 11 Inyǔlɛ̄ prǐsì kɛŋi ì ŋkɛ̀na macèl ma bilem inyùu ɓēba lɛtɛ̀ɛ̀ nì i kède hɔ̀ma à nlòòha mpubhaga, ndi mìnsòn mi nlīghana ndigi mbūs lìɓoga. 12 Jɔ ni jɔn yàk Yesù à sonol njɔ̄nɔk i mbūs ŋwɛ̀mɛl ŋkɔ̀ŋ, lɛ ndi a tee ɓòt ɓàpubhaga ni màcèl mee. 13 Inyǔhālà di pamak nī, di at nyɛ̄ nyɔ̀ɔ mbūs lìɓoga, di honɓa kì yàhàl ɓa ńyàhal nyɛ. 14 Inyǔlɛ̄ dì gwèe ɓē ŋkɔ̀ŋ hana hisī u nnɔ̀m kɔŋ ni kɔ̄ŋ, ndi dì gwèe ndīgi ŋgòŋ inyùu ū ū galɔ̀ɔ. 15 Ndi inyùu Yēsù, di semlak Nyāmbɛ bìsɛ̀sɛmà bi mayègà ŋgèdà yɔ̀sonā, halā à yè lɛ, màtam ma biɓep bi mpāhal joy jee. 16 Nì hoya ɓaŋ i ɓɔ̀ŋ lɔŋgɛ̂, tɔ̀ lìkàp kì; inyǔlɛ̄ ndòŋ bisɛ̀sɛmà ini yɔn i nlēmel Nyambɛɛ̀. 17 Noglana ɓɛ̀t ɓanân, ni suhūs kì ɓèèɓɔmɛ̀dɛ i sī yaàp; inyǔlɛ̄ ɓa ntāt nɔɔ̀m nân kìkìi ɓòt ɓa nlama timbhɛ inyùu na᷆n, lɛ ndi ɓa ɓɔŋ hālā nì màsee, ndi hà nì mìŋùmndɛ̀ ɓee, inyǔlɛ̄ halā à ɓak ɓe lɛ à ɓahlɛ ɓee tɔ̀ jàm. 18 Sɔɔhana īnyùù yês, inyǔlɛ̄ dì ńyìmbɛ lɛ kiŋ ŋ̀ɛm yês ì yè lɔŋgɛ̂, lakìi dì nsòmbol hyom lɔŋgɛ ī kède mànjɛ̀l mɔmasonā. 19 Ndi mɛ̀ ńyɛ̀mhɛ ɓee lɛ mbus ŋwɛ̀mɛl ŋkɔ̀ŋ: halā à yè lɛ, mbus ŋ̀kɔ̀ŋ Yerūsàlɛ̀m nì ǹnyohâk màsɔɔhɛ̀, lɛ ndi ɓa ŋwas mɛ̀ i pāla tèmb i ɓěnī.
20 Ndi Nyambɛ nū ǹsàŋ, nu à pemes Ŋwɛ̀t wes Yesù, ǹteedà mìntomba nûŋkɛŋi, i kède ɓàwɔga lòŋnì màcèl ma malombla ma ɓɔgā, 21 a tibil yāga aāt ɓee i kède hī nsɔn ǹlam i ɓɔ̀ŋ sòmbòl yee, lɛ a ɓɔŋ kì jàm li nlēmel nyɛ i kède yes inyùu Yēsù Krǐstò; lìpem li ɓa nì nyɛ i ɓɔ̀ga ni ɓɔ̀ga. Ààmɛ̀n.
22 Ndi, à lôgtatà, mɛ̀ nsɔ̄ɔhɛ ɓee lɛ, nihbana bìɓàŋga bi maɓehna; inyǔlɛ̄ mɛ̀ ntìlna ɓee nì ndèk biɓàŋga. 23 Yina kì lɛ, ɓa biŋwàs mantàta wès Timòteò; iɓālɛ̄ à m̀pala lɔ̂, wɛ̀ɛ ɓěhnà nyɛ dì galɔ̀ i tɛ̄hɛ ɓèe. 24 Yègnana mɛ̀ ɓɛ̀t ɓanân ɓɔɓasonā, nì ɓàpubhaga ɓɔɓasonā. Ɓòt ɓa Italìà ɓa ńyegā ɓee. 25 Kàrîs i ɓa nì ɓèè ɓɔɓasonā. Ààmɛ̀n.
	
	

Yàkobòs
1
	
1 Mɛ̀ Yàkobò, g ŋ̀kɔ̀l Nyambɛ̂ nì u Ŋwɛt lɛ Yesù Krǐstò, mɛ̀ ntìlna jom li maten mbòk iɓaà, ma mā sànda ī kède bìlɔ̀ŋ bìpɛ. Mɛ̀ ǹyegā ɓee.
2 À lôgtatà, ŋgèdà nyà nì nyà manɔ̀ɔ̀dɛ̀ i ŋkēŋa ɓee, aŋa hālā kìkìi màsee mɔ nì mɔ, 3 lakìi nì ńyī lɛ mànɔ̀ɔ̀dɛ̀ ma hemlɛ̀ nân mɔn ma ntī honɓà. 4 Ndigi lɛ̄, honɓà i nlama sugus nsɔn wee lɔ̄ŋgɛɛ̀, lɛ ndi ni naŋ kōŋ, ni ɓa kì ǹyɔnɔ̂k, kàyèlɛ jàm jɔkǐjɔ̄ li hēŋel ɓaāŋ ɓèe.5 Iɓālɛ̄ wàda i kède na᷆n à nhāŋ ni pèk, wɛ̀ɛ̀ a yagāl yɔ̀ Nyambɛ nū à ŋkèbel ɓôt ɓɔɓasonā iɓaɓe yàhàl ɓɔ, ndi à gakǒs. 6 Ndi ndigi lɛ̄ à yàglàk nì hemlɛ̀, iɓaɓe pendà; inyǔlɛ̄ nu à mpèndà à mpòna yaā nnɔ̀ŋgɔ̀ tuyɛ mbūk mbɛ̀bi à nnyùgɛ̀ nì ndeŋgês. 7 I mùt nû à hɛ̀k ni ɓaŋ lɛ̄ à gakòs jâm yak Ŋwɛ̌t; 8 à yè mùt mìŋɛm imaà, à ndɛ̄ŋg i kède mànjɛ̀l mee mɔmasonā.9 Ndi mǎntàta nū à yè hìyɛyɛ̀bà a yadap īnyùu ɓēdhànà yee, 10 ŋ̀gwàŋ kì inyùu sùhlànà yee, inyǔlɛ̄ à gatāgɓɛ wɛ̌ŋgɔ̀ŋlɛ sɛ̀m yômà. 11 Ŋgɔ jɔ̀p li mpamna mbîbɛ̀ ì nlēk kɔɔ̀ykɔ̀y, li kudus yòòmà, yòòmà i ńyùyì, sɛ̀m yee kî i kudī, yàk lamà binɛnnɛ gwee u mâl; h halā yāga ni nyɛn mìnsɔn mi ŋgwàŋ mût mi ganyɔ̄y. 12 Mùt à nhōnɓa manɔ̀ɔ̀dɛ̀ à yè ǹsǎyɓàk, inyǔlɛ̄ ŋgèdà à m̀mal yembèl, à gakòs ntut nîŋ u ye lɛ̄ Ŋwɛ̌t à ɓon ɓòt ɓa ŋgwēs nyɛ. 13 Ndi i ŋgèdà mànɔ̀ɔ̀dànà mùt nyɛkǐnyɛ̄ à kàl ɓaŋ lɛ̄, Mànɔ̀ɔ̀dànà mana ma nlòl mɛ nì Nyambɛ̂; inyǔlɛ̄ Nyambɛ à tà ɓe lɛ à nɔdana ni màm màɓɛ, tɔ̀ nyɛmɛ̀dɛ kî à nnɔ̀ɔ̀dɛ ɓe mût. 14 Ndi hi mût à nnɔ̀ɔ̀dana ŋgèdà mìnhɛŋa ŋwee nyɛmɛ̀dɛ mi nlɔ̄p nyɛ, nì lohbɛ̀ kì nyɛ. 15 Ndi mìnhɛŋa mi ńyɔ̀ŋ ɓaŋ jěm, mi ŋgwāl ɓeba; ndi ɓeba ŋgèdà i mmal holoòl i ŋgwāl nyɛɛ̀mb. 16 À lôgtatā ī gwēhaà, nì yòm ɓâŋ. 17 Hi likèblà lìlam nì hi likèblà li yoni ma nlòl i ŋgìì yak Ìsaŋ nu màpubi, nu à gwèe ɓē heèŋhà tɔ̀ tìdiī ŋgèdà à nhyɛ̀lɓà. 18 Nyɛn à bigwāl ɓes lòŋnì ɓàŋga i maliga kǐŋgèdà sòmbòl yee, lɛ ndi di ɓa wɛ̌ŋgɔ̀ŋlɛ màtam ma bisu* i kède bìhègel gwee.
19 Halā nī nyɛn à lôgtatā yɛ᷆m i gwehaà, hi mût à hɔɔ̂k nɔgâ, à tìŋhàgà i pɔ̄t, à tìŋhàgà kì i ūnuùp, 20 inyǔlɛ̄ hìun hi mût hi mɓɔ̀ŋ ɓe tɛlɛ̂bsep Nyambɛ̂. 21 Jɔn hèynana nyɛ̀ga yɔ̀sonā nì ŋ̀ɛm u ńyaba ni ɓēba, ndi ni lɛɛgɛ nì ŋ̀ɛm limà ɓàŋga i ɓelī ī kède na᷆n, yɔn i gweē ŋgùy i tɔ̄hɔɔ̀l mìŋɛm minân.22 Ndi ɓèè ɓana ɓàɓɔ̀ŋ ɓàŋga, hà ɓànɔk ɓɔtāma ɓee, i lòk ɓèèɓɔmɛ̀dɛ. 23 Inyǔlɛ̄ iɓālɛ̄ mùt à yè ǹnɔk ɓàŋga, ndi hà m̀ɓɔ̀ŋ ɓee, wɛ̀ɛ à mpòna mût à mɓèŋgɛ su wee wɔmɛ̀dɛ i nùnɓà. 24 Ŋgɔ à nnùnɓà ɓǎŋ, a nyɔdi, ndi kunda yada a hoya kìkìi à ɓak. 25 Ndi nu à ŋ́wàn mben ì yoni, nì ì kùndɛ̀, a teŋēp yāga i ɓɔ̀ŋ halà, kàyèlɛ à ɓa ɓe nnɔk nu à nhōyaà,ndik nū à mɓɔ̀ŋ, nyɛn à gaɓā nsǎyɓàk inyùu lìɓɔ̀ŋɔ̀k jee.26 Iɓālɛ̄ mùt à nhɔ̄ŋɔl lɛ à yè mùt ɓàsɛ̀, ndi à anɛ̄ ɓe hilemb hyee, à lògòk ndigi ŋ̀ɛm wee, wɛ̀ɛ ɓàsɛ̀ i mùt nu ī ye yàŋgà. 27 Ɓàsɛ̀ ìpubi nì i ī gweē ɓē litɔn bisū bi Nyambɛwès nì Tàtâ, yɔ īni, lɛ mùt a yuuga nyùù ɓɔn nì bìyik bi ɓodàà i kède njīihà yǎp, a tat kì nyɛmɛ̀dɛ inyùu màhindi ma ŋkɔ̀ŋ hisi.


Yàkobòs
2
	
1 À logtatà, nì ɓana ɓaŋ ndɔ̄dla i kède hēmlɛ̀ i Ŋwɛt wes Yesù Krǐstò nu lìpem. 2 Ŋgɔ iɓālɛ̄ mùt à ǹjop ndāp na᷆n mitìn nì dìɓanda dī goòl nì bìɛ̀ŋg bìlam, ndi yàk hìyɛba mu᷆t hi jop loòŋnì mbɔt mahindi, 3 ndi ɓèè ni mɛmlɛ ndigi mùt à heeba bìɛ̀ŋg bìlam, nì kal nyɛ lɛ, Yěn hāna lɔ̄ŋgɛɛ̀; ndi nì kal hìyɛba mu᷆t lɛ, Wɛ̀ tɛlɛp nyɔ̀ɔ, tɔ̀lɛ yěn hāna i sī kèhnɛ yɛ̂m makòò, 4 ɓàa wɛ̀ɛ nì gwèe ɓē ndɔdla i kède na᷆n, nì yilā ki ɓàkeês nì màhɔŋɔ̂l màɓɛ? 5 À logtatā ī
	gwēhaà, ɛmblana kì: ɓàà Nyambɛ à tɛp ɓē ɓa ɓā ye dìyɛba ŋkɔ̀ŋ hisi unu lɛ ɓa ɓa mìŋgwàŋ i kède hēmlɛ̀, nì ɓàkòdòl ànɛ̀ i à ɓon ɓɛ̀t ɓa ŋgwēs nyɛ? 6 Ndi ɓèe nì biyùyuy hiyɛyɛ̀bà. Ɓàa hà mìŋgwàŋ mi ɓôt ɓe ŋwɔn mi ŋkèp ɓee, ɓa tuùàk kì ɓèè nyɔɔ̄ kōdiì? 7 Ɓàà ɓa ŋòbos ɓe lɔŋgɛ jōy i nì nsèblànà?
8 Iɓālɛ̄ nì ńyōnos tɔy mɓògnà lìtìŋ, kìkìì i ye ǹtǐlɓàgà lɛ, Ù gagwēs muùt wɔ̌ŋ lìɓok kìkìi wɛ̀mɛ̀dɛ, i wɛ̀ɛ nì mɓɔ̀ŋ lɔŋgɛ̂. 9 Ndi iɓālɛ̄ nì ntɔ̄dɔl ɓoòt, nì mɓɔ̀ŋ ɓeba, lakìi mbēn ì ńyɔ̄yɔy ɓee lɛ nì yè ɓàlɛlmbēn. 10 Inyǔlɛ̄ tɔ̀njɛɛ à gatēeda mben yɔ̀sonā, ndi à ɓagɛ yadā muù, wɛ̀ɛ à ŋ̀keŋā ni lìɓua i li mben yɔ̀sonā. 11 Ŋgɔ nu à pɔt lɛ̄, Ù kɛ̀nɛk ɓaŋ ndèŋg, nyɛn à pɔt kì lɛ, Ù nɔlɔk ɓaŋ mùt. j Ndi iɓālɛ̄ ù ŋ̀kɛ ɓē ndèŋg, ndi u nɔl mût, wɛ̀ɛ ù ǹyilā nlɛlmbēn. 12 Ɓèè pɔda ni ɓɔŋ kì kìkìi ɓòt ɓa nlama kuhūl mbagī mu mbēn ì kùndɛ̀. 13 Inyǔlɛ̄ mbàgi ì gwèe ɓē kɔnàŋgɔɔ ni nū à ŋkɔ̀na ɓe ŋgɔɔ; ndi kɔ̀nàŋgɔɔ i ńyādap i kɔ̀lɓà mbàgi.14 À lôgtatà, halā à mɓāhlɛ ki muùt iɓālɛ̄ à ŋkàl lɛ à gwèe hēmlɛ̀ ndi à ɓana ɓe minsɔn? Ɓàà hemlɛ̀ i ī ye lɛ̄ i tɔhɔl nyɛ? 15 Iɓālɛ̄ mǎntàta wès nu mùùnlom tɔ̀ nu mùdàa à yè ǹsɔ, yàk bìjɛk bi hi kɛl bi heŋlàk nyɛ, 16 ndi wàda na᷆n à kal ɓɔ lɛ, Kɛ̀nga nì ǹsàŋ, nɔhbaga hyèe, nuuga; ndi nì ti ɓe gwɔm bi nsòmbla ni mànyùu, wɛ̀ɛ hālā à mɓāhal kii?17 Halā kì nyɛn yàk hemlɛ̀, iɓālɛ̄ i gweē ɓē minsɔn, wɛ̀ɛ̀ yɔmɛ̀dɛ i ye wɔ̄ga. 18 Ndi mùt à gakàl lɛ, Wɛ̀ ù gwèe hēmlɛ̀, ndi mɛ̀ mɛ̀ gwèe mìnsɔn; eba nī mɛ hēmlɛ̀ yɔŋ iɓaɓe minsɔn, ndi yàk mɛ̀ mɛ̀ gaēba wɛ hēmlɛ̀ i kède mìnsɔn ŋwɛ̂m. 19 Wɛ̀ ù nhēmlɛ lɛ Nyambɛ à yè ndigi wàda; ù mɓɔ̀ŋ lɔŋgɛ̂: yàk mìmbuu mìmɓɛ mi nhēmlɛ halà, mi sɛ̂hlàgà kì. 20 À wɛ yɔ̀ma mu᷆t, ɓàa ù nsòmbol yi lɛ hemlɛ̀ ŋgi mìnsɔn i ye wɔ̄ga? 21 Àbràhâm, tàta wès, ɓàa à kèla ɓē lɛ à tee sēp inyùu mìnsɔn, lakìi à kɛ̀na màn weē Isàk ŋgìi jùù li bisɛ̀sɛmà? k 22 Ù ntɛ̄hɛ ni lɛ hemlɛ̀ i ɓā sal lòŋnì mìnsɔn ŋwee, nì lɛ hemlɛ̀ i ɓā ǹyɔnɔ̂k inyùu mìnsɔn.
23 Yàk Lìtìlà li yɔ̄n, li lī ŋkàl lɛ, Ndi Àbràhâm à hemlɛ Nyāmbɛɛ̀, nì halā à eŋa nyɛ inyùu tɛ̄lɛɛ̀bsep; l à sèbla kì lìwanda li Nyambɛ̂. 24 Wɛ̀ɛ nì ntɛ̄hɛ lɛ mùt à ŋkèla lɛ à tee
sēp inyùu mìnsɔn, hà ndik īnyùu hēmlɛ̀ yɔtāma ɓee. 25 Ndi ɓàà halā ɓē ki nyɛ̄n yàk mùdàa lìɓàmbɛ̀ lɛ Rahàb à kèla lɛ̄ à tee sēp inyùu mìnsɔn, lakìi à lɛɛgɛ ɓòt ɓa ŋwîn, à pemhɛnɛ ɓɔ njɛ̌l ìpɛ? m 26 Kìkìi nyùu ì yè wɔga iɓālɛ̄ ì gwèe ɓē mbuu, halā kì nyɛn hēmlɛ̀ ŋgi mìnsɔn i ye wɔ̄ga.


Yàkobòs
3

1 À logtatà, ŋgàndàk i kède na᷆n ì ɓa ɓaŋ ɓàlêt, lakìi nì ńyī lɛ dì gakòs mbagī ì nlòòha nlɛ̀dɛk. 2 Inyǔlɛ̄ ɓèhɓɔɓasonā dì mɓààgɛ ŋgandàk. Iɓālɛ̄ mùt à mɓààgɛ ɓe i kède bìɓàŋga, wɛ̀ɛ mùt nu à yè pɛlɛs, à gwèe kì ŋgùy i ànɛ̀ ŋgìm yèe nyùu. 3 Ndi iɓālɛ̄ dì nsɔ̀m hɔsì bìkɛ̀y manyɔ̀ lɛ i nogol ɓès, wɛ̀ɛ dì nhyɛ̀l nyuu yap ŋgìm. 4 Ɓèŋgnana kì yàk sìtimà, tɔ̀ ì ɓa yāga la bikɛŋi, nì tɔ̀ lakìi mbūk mbɛ̀bi à nnyùgɛ yɔ̂, ŋgɔ ndèk mǎn pāgo yɔ̌n ì nhyɛ̀l yɔ tɔ̀ hɛɛ ŋgǒŋ ì ŋkɔ̀n ŋkìs sìtimà. 5 Halā kì nyɛn hìlemb hi ye hìmàgàà hi jo nyūu, ndi hi ŋkàdɓa mâm màkɛŋi.Ɓèŋgnana kì, kìkìi ndèk hyèe ì yè lɛ ì loŋos sɔsɔ̄ lìpàn!
6 Yàk hìlemb hi ye hyèe, ŋ̀kɔ̀ŋ hisi u ŋgitɛ̄lɛɛ̀bsep. Hìlemb hi ye ī kède bìjò gwes, hi nyɛ̂gɛ̀gɛ̀ ŋgìm nyùu, hi loŋhàk kì ŋgìm nɔ̀m yɔ̀sonā, yàk hyɔmɛ̀dɛ hi lɔŋɔ̂k nì hyèè hi Gehēnà. 7 Inyǔlɛ̄ nyà nì nyà binùga nì dinùni, nì gwɔ̀m bi ŋòdɓa hisī, nì gwɔ̀m bi ye ī kède tūyɛɛ̀, gwɔbisonā bi ntòmbhànà, mùt bìnàm à bitòmbos ki gwɔ̄. 8 Ndi mùt nyɛkǐnyɛ̄ à nlà ɓe tombōs hilemb; hi ye ɓēba i nnɔ̀y ɓee, ǹyɔnɔ̂k nì mbòŋ mànɔlâ. 9 Nì hìlemb nyɛn dì mɓēghɛnɛ Ŋwɛt nì Tàtâ, nì hyɔ ki nyɛ̄n dì ntììhɛnɛ ɓôt ɓa hèga ī pònà Nyambɛ̂. n Mu nyɔ̀ u wāda nyɛn bìɓegês bi mpēmeèl, nì ndììhɛ̀. À logtatà, màm mana ma nlama ɓe ɓa halà. 11 Ɓàa lìŋgɛn jada li ye lɛ̄ li pemes malep ma nnɛ̀ nì ma mā nlɔ̀l? 12 À logtatà, ɓàà ɛ faygè i gweē ŋgùy i nūm màtam ma olīvè? Tɔ̀lɛ ŋ̀kòò wây u num màtam ma faygè?Halā kì nyɛn tɔ̀ ɓɛɛ malep tɔ̀ yada i nlà ɓe ti malep ma ɓâs nì malep ma nnɛ̀.Pèk ì nlòl i ŋgìì
13 Ǹjɛɛ à gwèe pèk nì yi i kède na᷆n? A eba mìnsɔn ŋwee lòŋnì bìhyumul bìlam i kède ŋ̀ɛmlimà u pêk. 14 Iɓālɛ̄ nì gwèe ɓēba njoòŋ nì pèènà miŋɛ̄m minaàn, wɛ̀ɛ nì yadap ɓaŋ tɔ̀ tɛmbɛɛ̀ i kɔ̀lɓà màliga. 15 Ndòŋ pèk ìni ì nlòl ɓe nyɔɔ̄ ŋgìi, ndi ì yè jàm li hisi, jàm li ligweâk, nì jàm li mimbuu mìmɓɛ. 16 Ŋgɔ hɔ̀ma njòŋ ì yè, nì pèènà, ha kì nyɛn lìsànda nì hi jâm lìɓɛ bi yenɛ̀. 17 Ndi pèk ì nlòl i ŋgìi, kìi jàm li bisu, ì yè pubi, ì yè kì ŋwɛ̀ɛ, ì gwèe lɔ̄ŋgɛ ŋɛ̄m, yàk nì tɔ̀mba ŋɛm; ì yoni kì nì kɔ̀nàŋgɔɔ nì màtam màlam; ì gwèe ɓē nhyomoòk, tɔ̀ màlògâ. 18 Ndi lìtam li tɛlɛ̂bsep li mɓèla ni ǹsàŋ inyùu ɓɛ̀t ɓa ŋkōp nsàŋ.
	

Yàkobòs	
4

1 Gwèt nì bìsàŋ i kède na᷆n bi nlòl hɛɛ? Ɓàà bi nlòl ɓe inyùu mìnhɛŋa minân mi mī njɔ̀ gwet i kède bìjò binân?
2 Nì nhɛ̄ŋ, ndi nì mɓāna ɓēe; nì nnɔ̄l, nì kɛ̀nɛ̀k kì njòŋ, ndi nì nlà ɓe kôs; nì njɔ̀ bisàŋ, yàk gwèt. Nì mɓāna ɓēe inyǔlɛ̄
nì ńyàgàl ɓee. 3 Nì ńyàgàl, ndi nì ŋkòs ɓee, inyǔlɛ̄ nì ńyàgal mâm nì ŋgǒŋ ɓɛ̄ lɛ ni obōs mɔ̄ i kède màsee manân. 4 À ɓôlom nì ɓèè ɓodàà ɓa ndêŋg, ɓàa nì ńyī ɓe 

	lɛ lìwanda ni ŋ̀kɔ̀ŋ hisi li ye òa ni Nyāmbɛɛ̀? Jɔn tɔ̀njɛɛ à nsòmbol ɓa liwanda ni ŋ̀kɔ̀ŋ hisi à ńyìla ŋɔ̀ɔ̀ Nyambɛ̂.
	5 Ɓàa nì nhɔ̄ŋɔl lɛ Lìtìlà li mpɔ̄t yaŋgà lɛ, Mbuu nu à biyìs i kède yes à gwèe màhɔŋɔ̂l ma sôŋ inyùù yês? 6 Ndi à ŋkòndɛ ti kari᷆s ŋ̀kǒndgɛ̀. Jɔn Lìtìlà li ŋkàl lɛ, Nyambɛ à ŋkɔ̀lɓa ɓôt ɓa nhùmbul nyuu, ndi à ntī ɓoòt ɓa nsùhus nyuu kàrîs. o 7 Jɔn sùhlana ɓèèɓɔmɛ̀dɛ lɛ Nyambɛ ā anɛ̄
	ɓèe; kɔ̀lɓana yāga nsɔ̀hɔ̀p, ndi à gakɛ̀ ɓee ŋ̀gwee.
	8 Kòògana ɓɛ̀bɛ̀ɛ̀ nì Nyambɛ̂, ndi yàk nyɛ à gakòògɛ ɓee ɓɛ̀bɛ̀ɛ̀. À ɓee ɓaɓɔ̀ŋɓeba, pubhana mɔ̀ɔ̀ manân. À ɓôt ɓa miŋɛm imaà, hèènana màhindi miŋɛ̄m minaàn.
	9 Mɔ̀dɓana, lɛ̀ba, ɛ̀a; hyɔ̀l hinân hi yilā màlɛ̀p, yàk màsee manân ma yilā hìun. 10 Sùhlana ɓèèɓɔmɛ̀dɛ i mìs ma Ŋwɛt, ndi à gaɓēdes ɓee.
11 À logtatà, nì sɔ̀gna ɓaŋ ɓèè ni ɓèe. Mùt à nsɔ̀k maasāŋ, tɔ̀ om mǎsāŋ nsɔ̀hi, wɛ̀ɛ à nsɔ̀k yaā mben, nì om kì yɔ̀
ǹsɔ̀hi; ndi iɓālɛ̄ ù ŋōm mben ǹsɔ̀hi, wɛ̀ɛ ù tà ɓe nteedà mben, ndik ŋ̀keês. 12 Wàda nyɛtāma nyɛn à yè ǹteembēn nì ŋ̀keês, nu à gwèe yāga ŋguùy i tɔ̄hɔɔ̀l tɔ̀ i cē; ndi wɛ̀
ǹjɛɛ ù ŋōm muùt nûmpɛ nsɔ̀hi?
Ŋgì yi màm ma likɛɛ
13 Ɛmblana nī, à ɓee ɓa nì ŋkàl lɛ, Lɛ̀n tɔ̀ likɛ̄ɛ dì gakɛ̀
mu ŋkɔ̀ŋ kìi tɛ̄l, di yen nyɔ̀ɔ ŋwìì wada, dì ɓɔ̀ŋɔ̀k nyùŋga, dì kòhòk yèŋɛ̀. 14 Ndi nì ńyī ɓe maàm ma likɛɛ. Ɓàa nìŋ
nân i ye kīi? Ŋgɔ i ye ndik mbū hiɓɛ̀ɛ̀, u ū nnɛ̄nɛ ndeèk ŋgeŋ, ndi u nyɔy kì. 15 Ndi nì lamga yaā kaāl lɛ, Iɓālɛ̄
Ŋwɛ̌t à ŋ̀gwês, dì ganǐŋ, di ɓɔŋ hìsem, tɔ̀ hìkàà. 16 Ndi o

Yàkobòs
5
	
hanânɔ nì ńyādɓɛnɛ i kède hùmbùlnyuu nân; ndòŋ biyat ini i ye ɓɛ̄. 17 Jɔn mùt à ńyī ɓɔɔ̄ŋ lɔŋgɛɛ̀, ndi à ɓɔŋ ɓe yɔ, wɛ̀ɛ à m̀ɓɔŋ ɓeba.1 Ɛmblana nī, à ɓee miŋgwàŋ, ɛ̀ɛ̀gana, lɔndgana kì inyùu màndùdù ma nsòmbol kwel ɓee. 2 Ŋ̀kùs nân u mmal obì, dìtataŋga di mmal jɛ mbɔt naàn. 3 Gôl nàn nì silɓà nàn bi ńyilā maŋgleèt, ndi maŋglêt map mɔn ma gaɓā mbogī i kɔ̀lɓà ɓèe; mɔ ki mɔ̄n ma gajɛ̄ minsòn minân wɛ̌ŋgɔ̀ŋlɛ hyèe. Nì m̀mal koōhlɛ masòò ma ŋkùs dilɔ̄ di nsōk.4 Ɓèŋgnana kì, ǹsaâ ɓagwɛ̀lǹsɔn ɓa ɓē ɓumbùl ŋwɔ̀m minân nì bijēl puā, u nlɔ̄nd; yàk mìnlend mi ɓaɓùmbùl mi mmal pam maō ma Ŋwɛt mintoŋ mi gwêt. 5 Nì ɓeè nì yògi hāna hisī, nì ɓɔ̀ŋɔ̀k kì bìyogdà, nì binūus miŋɛm minaàn kìi ī kɛ̄l mànɔlâ. 6 Nì bikēês, nì nɔl nu à tee sēp; à nsòŋa ɓe ɓee.
7 Jɔn, à logtatà, honɓana yāga lɛtɛ̀ɛ̀ nì malòl ma Ŋwɛt.Ɓèŋgnana kì, ǹsalwɔ̌m à mɓɛ̀m matam màlam ma nlòl hisī; à nhōnɓa inyùù yap lɛtɛ̀ɛ̀ nɔ̌p màkos nì nu bìɓàɓayà ɓa nol mɔ̄. 8 Ndi yàk ɓèè honɓana; lèdhana mìŋɛm minân, inyǔlɛ̄ màlòl ma Ŋwɛt ma gweē nì mɔ̀ɔ. 9 À logtatà, nì hùŋɓana ɓaŋ ɓèè ni ɓèe, nì tiga lɛ nì kos mbagī nōgoòs; nùnakì m̀pemês mbàgi à tee ŋwɛ̀mɛl. 10 À logtatà, ɓèŋgnana ɓàpodôl ɓa ɓā pɔt ī jòy li Ŋwɛt, kìkìi yìmbnɛ i honɓà ndùdù nì i wɔŋgut. 11 Nùnakì, dì nsèbel ɓôt ɓa ɓā honɓà lɛ ɓɔ̀kimàsɔda; nì binɔ̄k inyùu hōnɓà Hiòb, nì tɛhɛ ki lìsughàk li Ŋwɛt, lɛ Ŋwɛ̌t à yoni nì ŋ̀ɛm ŋgɔɔ nì kɔ̀nàŋgɔɔ.12 Ndi, à logtatà, jàm li nlɔ̀ɔ̀ mapɛ mɔmasonā li ye lɛ̄, nì tee ɓaŋ ìwiɛ, tɔ̀ nì ŋgìi, tɔ̀ nì hìsi, tɔ̀ kùm ndòŋ sɔ̀ŋ ìpɛ; ndik lɛ̄ ŋ̀ŋ̂ nàn a ɓa ndīgi ŋ̀ŋ̂, hɛni nàn kì lɛ, hɛni; nì tiga lɛ̄ nì gweā bikēehɛnɛ.13 Ɓàa mùt à yè i kède na᷆n lɛ à yè i sī ndùdù? A sɔɔhɛgɛ.
	Ɓàa mùt à gwèe màsee? A tobok cèmbi di biɓegês. 14 Ɓàa mùt à yè i kède na᷆n lɛ à ŋkɔ̀n? A sebēl mìmaŋ mi ntoŋ lɛ
	ɓa sɔɔhɛ īnyùù yeè, ɓa hɔɔ kì nyɛ lāŋ i jòy li Ŋwɛt; 15 ndi màsɔɔhɛ̀ ma hemlɛ̀ ma gatɔ̄hɔl ŋkɔ̀kɔ̂n, ndi Ŋwɛ̌t à ganyɔ̄dɔl nyɛ; ndi iɓālɛ̄ à biɓɔ̀ŋ biɓeba, bi gaŋwèhlana nyɛ. 16 Jɔn pāhlana màhòhà manân ɓèè ni ɓèe, ni sɔɔhɛ
	kì, wàda inyùu nu᷆mpɛ, lɛ ndi ni mboop. Mìǹyɛ̀mhɛ̀ mi mût à tee sēp mi gweē ŋgùy ŋgàndàk i kède lìɓɔ̀ŋɔ̀k jap.
	17 Ŋgɔ Èlià à ɓa yāga muùt bìnàm kìkìi ɓěs, ndi à sɔɔhɛ
	ɓàŋga lìsɔɔhɛ̀gɛ̀ lɛ nɔ̌p à nɔ ɓâŋ, ndi nɔ̌p à ǹnɔ ɓē hana hisī lɛtɛ̀ɛ̀ nì ŋwìì miaâ nì soŋ isamàl. p 18 Ndi à kòndɛ ɓǎŋ
	sɔ̄ɔhɛ̀, ŋgìì i nos nɔp, yàk hìsi hi ti matam mee. 
19 À logtatà, iɓālɛ̄ mùt à yè i kède na᷆n lɛ à ǹyôm, à yek maliga, ndi wàda na᷆n à timbīs nyɛ muù, 20 wɛ̀ɛ̀ a yi lɛ̄ mùt à ǹtembna mɓɔ̀ŋɓeba lɛ a yek njɛ̌l bìyòmòk gwee, à gatɔ̄hɔl nɔɔ̀m mût nu ī nyɛ̀mb, à gahō ki ŋgàndàk biɓeba.


1 Petrò
1


1 Mɛ̀ Petrò, ŋ̀oma nū Yēsù Krǐstò, mɛ̀ ntìlna mintɛbɛ̂k mi ye bìyɔyɔ̀ mi mī sànda ī Pōntò, nì Gàlatìà, nì Kàpàdokìà, nì Asìà, nì Bìtinìà, 2 kǐŋgèdà ɓògyi i Nyambɛ Tàtâ, i kède pūbhà i Mbuu, inyùu mànoglà nì lìŋwehgà li macèl ma Yesù Krǐstò. Kàrîs i ɓol ŋgìi na᷆n nì ǹsàŋ.3 Lìpem li ɓa nì Nyambɛ̂, Ìsaŋ Ŋwɛ̀t wes Yesù Krǐstò, nu à bigwāl ɓes yɔ̀ndɔ ni ŋgùy lìtùgɛ̀ li Yesù Krǐstò i kède ɓàwɔga inyùu ɓɔ̄dŋɛm i yomi, kǐŋgèdà yèe kɔ̀nàŋgɔɔ, 4 lɛ di kos ŋgàbàɓum ì nlà ɓe obì, nì ì ì nlà ɓe nyɔgɓa mahindi tɔ̀ hèŋhà, yɔ̌n ì yè ɓèè mɓiâk nyɔ̀ɔ ŋgìi, 5 ɓèè ɓa nì ntēedana ni lìpemba li Nyambɛ ī kède hēmlɛ̀ inyùu tɔ̄hi ī gasɔ̀ɔ̀lana ŋgèdà ì nsōk. 6 Mu nyɛ̄n nì nlòòha konōl masee, tɔ̀ lakìi nì gwèe ndùdù hanânɔ ndèk ŋgeŋ i kède nyà nì nyà manɔ̀ɔ̀dɛ̀, iɓālɛ̄ i nlama ɓa halà, 7 lɛ ɓàmbàp i hemlɛ̀ nân i ī ye ɓàlòòhaga tik ìlɔ̀ɔ̀ gôl ì ì ncībaà tɔ̀ lakìi ì nnɔ̀ɔ̀dana ni hyèe, yɔn i lebna nì bìɓegês nì lìpem nì màsɔda mu māsɔ̀ɔ̀là ma Yesù Krǐstò. 8 Nyɛn nì ŋgwe᷆s, tɔ̀
	lakìi nì bitɛ̄hɛ ɓe nyɛ; nyɛn nì nhēmlɛ̀ kì, tɔ̀ lakìi nì ntɛ̄hɛ
	ɓe nyɛ hanaànɔ, nì kɔ̀nɔ̀k ŋgàndàk màsee nì màsee ma mɓūma ŋaŋ, ma mā yoni nì lìpem, 9 lakìi nì ŋkòs lisuk li hemlɛ̀ nân, halā à yè lɛ tɔhi ī nɔɔ̀m nân.
	10 Inyùu tɔ̄hi ī nyɛ̄n ɓàpodôl ɓa ɓā yeŋ nì tɔ̀ŋɔ̀l, ɓa ɓā ɓā
	podoòl inyùu kàrîs ì ǹlama lol ɓee. 11 Ɓa ɓā waàn ìmbɛ	ŋgedà tɔ̀ kinjɛ̄ ndòŋ ŋgèdà Mbuu Kr�stò nu à ɓa ī kède yap à ùnda, ŋgèdà à ɓɔ̌k mbògi bisū bi ŋgedà inyùu njɔ̄nɔk Krǐstò, nì lìpem li gayīk pemeèl mukède. 12 I sɔ̀ɔ̀lana ɓɔ̄ lɛ màm ɓa ɓā ɓɔɔ̀ŋ ma ɓā ɓē inyùù yap ɓɔmɛ̀dɛ, ndik īnyùu na᷆n; mɔn ma mmal kelā ɓee hanaànɔ nì ɓɛ̀t ɓa biāŋlɛ ɓee Mìŋaŋ Mìnlam nì Mbuu M̀pubi nu à lǒl ŋgìi; màm ma mɔ̄n ŋgǒŋ ì ŋkɔ̀n yâk aŋgɛ̀l lɛ i wân.
	Ǹsèblà i ɓāna nìŋ pubhaga
	13 Jɔn nìdhana màhɔŋɔ̂l manân, ni amb kì nyùu, ni ɓana ɓɔ̄dŋɛm i yoni mū kàrîs ì ɓèmi ī tīna ɓèè mu māsɔ̀ɔ̀là ma Yesù Krǐstò. 14 Kìkìi ɓɔ̀n ɓa manoglà, nì nìŋ ɓaŋ mū
	mīnhɛ̄ŋa minaàn mi bisu ŋgèdà nì ɓeè ŋgì yi. 15 Ndi kìkìi nū à bisèbel ɓee à yè nûmpubi, wɛ̀ɛ yàk ɓèèɓɔmɛ̀dɛ ni ɓa ɓàpubhaga i kède nyà bihyumul yɔsonā, 16 inyǔlɛ̄ i ye ǹtǐlɓàgà lɛ, Nì gaɓā ɓapubhaga, inyǔlɛ̄ mɛ̀ yè nûmpubi. r
	17 Ndi iɓālɛ̄ nu nì nsèbel kìkìi Tàta à yè nu à mpēmes mbagī kǐŋgèdà ǹsɔn u hikìi mùt iɓaɓe ndɔdla, wɛ̀ɛ kɔ̀na wɔ̀ŋi ŋgedà yɔ̀sonā nì yìi kìkìi bìyɔyɔ̀. 18 Nì ńyī lɛ nì bikɔ̀blana ɓe ni gwɔ̀m bi ŋòbì, kìkìi sīlɓà tɔ̀ gôl, i kède gwàŋgà bi bilɛm bi lǒl nì ɓàsogol ɓanân, 19 ndi ndik nì tik macèl ma Kristò, wɛ̌ŋgɔ̀ŋlɛ ma man ǹtomba nu à gwèe ɓē lɛm tɔ̀ lìtɔn. 20 Nyɛn à ɓǒk yāga yinaà ŋ̀kɔ̀ŋ hisi ŋgì hègà, ndi à binɛ̄nɛ lisūk li ŋgedà inyùu na᷆n; 21 ɓèè ɓa, īnyùù yeē nyɛn nì yènɛ̀ ɓàhemlɛ̀ Nyambɛ̂, nu à tùgul nyɛ̄
i kède ɓàwɔga, à ti ki nyɛ̄ lìpem, lɛ ndi hēmlɛ̀ nân nì ɓɔdŋɛm nân bi ɓa nì Nyambɛ̂.
22 Lakìi nì bipūbus miŋɛm minaàn i kède mànoglà ma maliga ni njɛ̌l Mbūu lɛ gweha na᷆n kìkìi lìsaŋ li ɓôt i ɓāna ɓaāŋ màlògâ, wɛ̀ɛ gwēhnana yāga ni ŋ̀ɛm wɔnsonā. 23 Nì 
yè ɓàtììmbaga gweê, ndi hà nì mboo ɓe ì ì ŋòbì, ndik nì ì ì ŋòbì ɓee, yɔ̌n ì yè ɓàŋga Nyambɛ ī ī ye yòmi nì i ī
nnɔ̀m. 24 Inyǔlɛ̄, mìnsòn ŋwɔminsonā mi ye ndīgi bìkay, yàk lìpem jap jɔlisonā li ye ndīk mbònjì bikay. Bìkay bi ńyùyì, mbònjì kì i kudàk, 25 ndi lìpodol li Ŋwɛt li nnɔ̀m i ɓɔ̀ga ni ɓɔ̀ga. s
Lipōdol li Miŋaŋ Mìnlam lini jɔn ɓa biāŋlɛ ɓee.
	
	
1 Petrò
2


1 Jɔn ŋwàha ɓēba ŋɛm yɔsonā, nì màndɔn mɔmasonā, nì màlògâ, nì tamâ, yàk nì mìnsɔ̀ga ŋwɔ̄minsonā. 2 Ni ɓana ŋgǒŋ yɔ̀sonā lɛ màhɔŋɔ̂l manân ma nyuŋ ɓàŋga manyûŋ, kìkìi mìŋkeŋee mi ɓɔn, lɛ ndi ni holol mù lɛtɛ̀ɛ̀ nì pam i tɔ̄hiì, 3 iɓālɛ̄ nì binɔ̀ɔ̀dɛ lɛ Ŋwɛ̌t à gwèe lɔ̄ŋgɛŋɛ̄m. 4 Iɓālɛ̄ nì ŋ̀adɓa ni nyɛ̄, nyɛn à yè ŋgɔ̀k yòmi, ǹcǐlgà nì ɓòt, ndi ǹtɛbgà nì Nyambɛ̂, nì tik, 5 yàk ɓèè kî, kìkìi ŋgɔ̀k yòmi, nì oŋna ndāp Mbūu, i ɓā ǹtoŋ prisì m̀pubhaga inyùu tī bìsɛ̀sɛmà bi mbuu bi bī nlēmel Nyambɛ īnyùu Yēsù Krǐstò.
	6 Inyǔlɛ̄ Lìtìlà li mpɔ̄t hɔma wadā lɛ,
	Nùnakì, mɛ̀ nsùmɛ ŋgɔ̂k
	lìkas i Sīòn,
	yɔ̌n ì yè ǹtɛbɛ̂k nì tik;
	ndi nu à mɓōdol yɔ
	ŋ̀ɛm
	à gakòs ɓe wɔnyuu. t
	7 Jɔn ì yè tik inyùu ɓèè
	ɓa nì nhēmlɛ̀;
	s1 Pet 1: 25 Yès 40: 6-8
	t1Pet 2: 6 Yès 28: 16
	1 Petrò 2
	584
	ndi inyùu ɓā ɓā ntɔ̄p ɓe
	hemlɛ̀,
	Ŋgɔ̀k ɓàɔŋ ɓa bicèl,
	Yɔ̌n ì biyìla ŋgɔ̂k lìkas; u
	8 nì lɛ,
	Ŋgɔ̀k ɓààgɛ̀nɛ̀, nì màmb
	ŋgɔ̂k u ɓômndànà. v
	Ɓa mɓààgɛnɛ mu ɓàŋga î, lakìì ɓa ndɔ̄gɔɔ̀p; halā kì nyɛn ɓa tēebana.
	9 Ndi ɓèè ɓɔn nì yè ǹtɔlɔ̂k liten, ntoŋ prisì u anɛ̀, lɔ̀ŋ
	pubhaga, w lòk Nyambɛ nyɛ̄mɛ̀dɛ, lɛ ndi ni aŋal ndòŋ
	lìpem yɔ̀sonā ì nu à bisèbel ɓee i kède jǐbɛ̀ lɛ ni jop māpūbi mee ma mɓūma ŋaŋ. 10 Ɓèè ɓa nì ɓeè ɓe ŋgîm lìten ŋgèdà bìsu, ndi hanânɔ nì ǹyilā liten li Nyambɛ̂; ɓèè ɓa nì bikòs ɓe kɔnàŋgɔɔ, ndi hanânɔ nì m̀mal koōs kɔnàŋgɔɔ. x
	Nìŋ kìkìi mìŋkɔ̀l mi Nyambɛ̂
	11 À ɓagwēhaà, lakìi nì ye ɓàkèn nì bìyɔyɔ̀, mɛ̀ nsɔ̄ɔhɛ
	ɓee lɛ ni ceēl mìnhɛŋa mi minsòn, ŋwɔn mi njòs nɔ̂m yes gwèt. 12 Bìhyumul binân i kède bìlɔ̀ŋ bìpɛ bi ɓa lɔ̄ŋgɛɛ̀, lɛ
	hɔ̀ma ɓa nsɔ̀k ɓee wɛ̌ŋgɔ̀ŋlɛ nì yè ɓàɓɔ̀ŋmàɓɛ, ɓa ti Nyāmbɛ lìpem kɛ̄l màyuugà, inyùu mìnsɔn minân mìnlam ɓa ntɛ̄hɛɛ̀.
	13 Sùhlana nī ɓeeɓɔmɛ̀dɛ i sī hī litìŋ li mbɔk inyùu Ŋwɛ̌t, tɔ̀ i ɓā yàà li kiŋɛ kìkìi ŋwɛ̌t, 14 tɔ̀ li ɓaŋgɔmîn kìkìi ɓàoma ɓā kiŋɛ ī nōgoòs ɓàɓɔ̀ŋmàɓɛ, ndi i ɓēgeès ɓàɓɔ̀ŋlɔŋgɛ̂.
	15 Ŋgɔ sòmbòl Nyambɛ ī ye lɛ̄, inyùu lɔ̄ŋgɛ nì mɓɔ̀ŋ ni yibī
	mànyɔ̀ ma ŋgiyī i bijoŋ bi ɓoòt; 16 ndi kìkìi ŋ̀gwelês ɓôt, kùndɛ̀ nàn ì ɓa ɓaŋ wɛ̌ŋgɔ̀ŋlɛ yɔ̀m i nhō ɓeba ŋɛm, ndi ɓana yàà miŋkɔ̀l mi Nyambɛ̂. 17 Nì tinâk ɓòt ɓɔɓasonā
	lìpem. Nì gwehâk lògtatà. Nì kɔ̀nɔ̀k Nyambɛ wɔ̀ŋi. Nì tinâk kiŋɛ lìpem.
	Ndèmbèl ì njɔnɔk Krǐstò
	18 À ɓee minlìmil mi ndap, sùhlana ɓèèɓɔmɛ̀dɛ i sī ɓɛ̀t ɓanân nì wɔ̀ŋi wɔnsonā, hà i sī ɓā ɓɔ̄tāma ɓe ɓa ye lɔ̄ŋgɛɛ̀, ɓa ɓangà kì tɔ̀mba ŋɛm, ndi yàk nì i sī ɓā ɓā kodi. 19 Inyǔlɛ̄
	halā à yè jàm lìlam, iɓālɛ̄ mùt à nhōnɓa ndudù inyùu kīŋŋ̀ɛm yeē ni Nyāmbɛɛ̀, ŋgèdà à nsōnol njɔnɔk iɓaɓe nsɔ̀hi. 20 Inyǔlɛ̄ kinjɛ̄ bìɓegês bi ye mù, iɓālɛ̄ nì nhōnɓa ŋgèdà nì mɓɔ̀ŋ ɓeba ndi ɓa omôk ɓèè bikut? Ndi iɓālɛ̄ nì nsɔ̄n njɔnɔk ŋgèdà nì mɓɔ̀ŋ lɔŋgɛ̂, ndi nì honɓàgà, wɛ̀ɛ
	hālā à nlēmel Nyambɛɛ̀. 21 Inyùu jàm li nyɛ̄n nì bisèblànà, inyǔlɛ̄ yàk Krǐstò kì à sɔn njɔ̄nɔk inyùu na᷆n, à yiglɛ ɓee ndèmbèl lɛ ni ɔdɔp mū māɓàl mee. 22 Nyɛn à ɓɔ̌ŋ ɓē ɓeba, tɔ̀ màndɔn ma lèbna ɓē nyɔ̀ wee. 23 Nyɛn ŋgèdà ɓa yàhal nyɛ̄, à tìmbhɛ ɓē ɓɔ; ŋgèdà à sonol njɔ̄nɔk à han ɓē muùt; ndi à ti nyɛ̄mɛ̀dɛ i mɔ̀ɔ̀ ma nu à mpēmes mbagī ì tee sēp.
 24 Nyɛmɛ̀dɛ ki nyɛ̄n à ɓɛ̀gɛɛ bìɓeba gwes mu nyùù yeē i ŋgìi kēk, lɛ ndi lākìi dì biwɔ̄ i pɛ̀s biɓeba, wɛ̀ɛ̀ di niŋlak ī kède màm ma tee sēp. Ŋgɔ inyùu mìŋkòndgà ŋwee ɓèe nì bimbōoòp. 25 Inyǔlɛ̄ nì ɓe yôm wɛ̌ŋgɔ̀ŋlɛ mìntomba, ndi hanânɔ nì m̀mal teēmb yak Ǹteedà nì M̀ɓèŋgɛ̀ nɔ̀m nân.
 
 
1 Petrò 
3
	
	
1 Halā kì nyɛn, à ɓodàa, sùhlana ɓèèɓɔmɛ̀dɛ i sī ɓàlom ɓanân, a lɛ tɔ̀ iɓālɛ̄ ɓàhɔgi ɓa nnōgol ɓe ɓaŋgā i Nyambɛɛ̀, wɛ̀ɛ bìhyumul bi ɓaa ɓap biyɔŋā ɓɔ̄ iɓaɓe ɓaŋgā i Nyambɛɛ̀, 2 lakìì ɓa ntɛ̄hɛ bihyumul binân bi ŋgi ǹsɔ̀hi nì bi wɔŋi. 3 Bìɛ̀ŋg binân bi ɓānɛ ɓaāŋ i ɓāk còŋ, tɔ̀ kɛ̀ɛ̀p gwɔ̀m bi gôl, tɔ̀ bìlogɛ bī nyaŋgā, b 4 ndi bi ɓanɛ ndīgi ī
	mùt à sòli nū ŋ̀ɛm, bìɛ̀ŋg gwee lɛ mbuu u limà nì u ŋwɛɛ̄, gwɔn bi ŋòbì ɓee, ndi bi ye ndàmbà kɛŋi i mìs ma Nyambɛ̂. 5 Inyǔlɛ̄ ŋgèdà kwàŋ, ɓòdàa ɓàpubhaga kî, ɓa ɓā ɓā ɓodoòl Nyambɛ ŋ̀ɛm, ɓa ɓā ɛŋgɛ̀p halà, ɓa sûhlàk ɓɔmɛ̀dɛ i sī ɓàlom ɓap, 6 kìkìi Sààra à ɓa nogôl Àbràhâm, a sèblàk kì nyɛ lɛ ŋwɛ̌t; c
	7 Halā kì nyɛn, à ɓalom, yèna nì ɓàà ɓanân lòŋnì yi, d nì tinâk mùdàà lipem kìkìi yɔ̀m i nlɔ̀ɔ̀ ɓee ɓɔ̀mb, lakìì ɓa ye ɓàsɔ ɓa ɓakàdɓum ɓa kari᷆s ì nìŋ, lɛ jàm li sèk ɓaŋ
	màsɔɔhɛ̀ manân njɛ̀l.
	Ni sɔn njɔ̄nɔk inyùu tɛ̄lɛɛ̀bsep
	8 Ndi mɛ̀ nsōk kaāl lɛ, ɓèè ɓɔɓasonā nì ɓangà màhɔŋɔ̂l mada, nì tòŋnàgà, nì gwehnàgà kìkìi lìsaŋ li ɓôt, nì lɔŋgɛ
	ŋɛ̄m, yàk nì tɛlɛ̂bsep. 9 Nì tìmbhɛ ɓaŋ ɓēba inyùu ɓēba, tɔ̀
	yàhàl inyùu yàhàl, ndi nì sàyɓàk ndigî, inyǔlɛ̄ inyùu jàm lini nyɛn nì bisèblana lɛ ni kodōl màsɔda. 10 Jɔn, Nu à nsòmbol gwes nîŋ,
	ndi ɓèe nì yè ɓɔ̀n ɓee hanânɔ iɓālɛ̄ nì mɓɔ̀ŋ lɔŋgɛ̂, ndi wɔ̀ŋi wɔkǐwɔ̄ u soha ɓe ɓee mìŋɛm.
	Nì tɛhɛ kì dìlɔ dìlam,
	A cilīs nī hilemb hyee màm
	màɓɛ,
	Yàk bìɓep gwee lɛ bi pɔ̄t ɓaāŋ nì
	màndɔn.
	11 Ndi a sɛmb yāga ɓeba, à
	ɓɔ̀ŋɔ̀k ndigi lɔ̄ŋgɛɛ̀,
	À ɓa à yeŋêk ǹsàŋ, à nɔ̀ŋɔ̀k kì
	wɔ.
	12 Inyǔlɛ̄ mìs ma Ŋwɛt ma ye
	ŋgìi ɓòt ɓa tee sēp,
	Mào mee kî i ɛ̄mblɛ̀ mìǹyɛ̀mhɛ̀
	ŋwap;
	Ndi su Ŋwɛt u ŋkèdɓa ɓaɓɔ̀ŋ
	màm màɓɛ. e
	13 Ndi nu à gaɓɔ̀ŋ ɓee ɓēba à yè ǹjɛɛ, iɓālɛ̄ nì yè ɓàkona jàm li ye lɔ̄ŋgɛɛ̀? 14 Ndi tɔ̀ i ɓā yàà lɛ nì ǹlama sɔn njɔnɔk inyùu màm ma tee sēp, wɛ̀ɛ nì yè ǹsǎyɓàk; ndi nì kɔ̀n ɓaŋ jàm ɓa ŋkɔ̀n wɔŋi wɔ̀ŋi, tɔ̀ sɛ̀hlà nì sɛ̀hla ɓâŋ. f 15 Ndi tea yāga Kriīstò m̀pubi i kède mìŋɛm minân lɛ a ɓa Ŋwɛ̌t, nì ɓâk kì ŋ̀kǒbàgà ŋgèdà yɔ̀sonā i tìmbhɛ̀ hikìi mùt à mɓàt ɓee inyǔkī nì tìŋi nì ini ɓɔ̄dŋɛm nì gwèe, 16 ndi nì tìmbhɛ̀gɛ̀ nì ŋ̀ɛmlimà nì u wɔŋi. Nì ɓangà lɔŋgɛ kīŋŋɛ̄m, lɛ ndi hɔ̀ma ɓòt ɓa nsɔ̀k ɓee i hɔ̄ɔ ɓèè kɔyɔ̂p inyùu bìhyumul binân bìlam i Krǐstò, ɓa kos wɔ̄nyuu. 17 Inyǔlɛ̄ i ye lɔ̄ŋgɛ lɛ̄ nì sɔn njɔnɔk inyùu lɔ̄ŋgɛ nì mɓɔ̀ŋ, iɓālɛ̄
	sòmbòl Nyambɛ ī ye hālà, ìlɔ̀ɔ̀ lɛ nì sɔn yɔ īnyùu lìɓɔ̀ŋɔ̀k lìɓɛ. 18 Inyǔlɛ̄ yàk Krǐstò à sɔn njɔ̄nɔk ŋgèlè yàda inyùu yɔ̄sonā inyùu bìɓeba, nyɛ mùt à tee sēp inyùu ɓòt ɓa tee
	ɓē sep, lɛ ndi a ega ɓèè yak Nyāmbɛɛ̀; à nola mīnsòn, ndi à kondɛ̄ ki nìŋ ni Mbūu. 19 Mukède yeē nyɛn à kǐl, à aŋlɛ
	mimbuu i kède mɔ̀k, 20 ŋwɔn mi ɓā ndɔgɔɔ̀p ŋgèdà kwàŋ, dilɔ̄ di Noà, ŋgèdà honɓà Nyambɛ ī ɓā ɓɛmɛ̀k, ki ŋ̀kuu u ŋgi ɓêŋŋgà, i kède yeē nyɛn ndèk ɓôt, halā à yè lɛ jwɛ̀m, i tɔ̄hlana mālēp. 21 Mɔ ki mɔ̄n ma ntɔ̄hɔl ɓee hanaànɔ kìkìi ndèmbèl, halā à yè lɛ lìsòblɛ̀, jɔn li ta ɓē hèà màhindi ma minsòn, ndi mìǹyɛ̀mhɛ̀ mi lɔŋgɛ kīŋŋɛ̄m yak Nyāmbɛɛ̀, inyùu lìtùgɛ̀ li Yesù Krǐstò, 22 nu à yìi wɔ̀ɔ̀
waalōm Nyambɛɛ̀, i ɓɛ̄t à ɓɛt ī ŋgìi, hɔ̀ma āŋgɛ̀l nì ɓà-ànɛ̀ nì mìmpemba ɓa ye ɓàsùhlaga i sī yeè.
	
	
1 Petrò	
4
	
1 Jɔn, lakìi Krǐstò à sɔn njɔ̄nɔk minsòn inyùù yês, wɛ̀ɛ yàk ɓèe ɛ̀ŋgɓana ǹlèlèm hɔŋɔ̂l, lɛ nu à bisɔ̄n njɔnɔk minsòn à biwāa ɓɔɔ̄ŋ ɓeba, 2 lɛ ndi à nìŋil ha ɓaŋ i kède mìnhɛŋa mi ɓôt, ŋgèdà yèe à ŋgi gweē mūnu minsòn, ndik īnyùu sòmbòl Nyambɛ̂. 3 Ŋgɔ ŋgèdà nìŋ yes ì bitāgɓɛ̀ yɔ̌n ì ɓeè ì kòli īnyùu ɓɔ̀ŋ sòmbòl i bilɔ̀ŋ bìpɛ, nì i hyūmuùl i kède bìyogdà, nì mìnhɛŋa, nì lìhyua, nì bìlòŋ
bi mpùŋgu, nì bitì bi nyoba, yàk nì lìɓegês bìsat li nsūuŋgaha ŋɛm. 4 Halā nyɛ̄n ɓa ŋɛ̀gɛ̀p inyǔlɛ̄ nì nhyōm ɓe loòŋnì ɓɔ i kède mìnlèlèm mi biyabdà bi nlôhà; ɓa ôbhàk kì ɓèè moy. 5 Ndi ɓa gatìmbhɛ nu à yè ŋ̀kǒbàgà i pēmhɛ̀nɛ̀ ɓayōmi nì ɓawɔ̄ga mbagī. 6 Inyǔhālā nyɛ̄n Mìŋaŋ Mìnlam mi āŋlana kì ɓàwɔga, lɛ ndi ɓa kos yāga mbagī kìkìi ɓòt i kède mìnsòn, ndi ɓa niŋ kìkìì i nlēmel Nyambɛ ī kède mbūu.
	7 Ndi lìsuk li mâm mɔmasonā li gweē nì mɔ̀ɔ; jɔn hōda mànyùu, ni amb kì mɔ inyùu màsɔɔhɛ̀. 8 Ndi jàm li nlɔ̀ɔ̀
	mɔmasonā li ye lɛ̄, nì lòòhàgà gwehna ɓee ni ɓèe, inyǔlɛ̄
	gweha ī nhō ŋgandàk bìɓeba. 9 Nì yɔ̀ŋnàgà ɓèè ni ɓèe kìkìi ɓàkèn iɓaɓe minhùŋɓɛ̀. 10 Hikìi mùt a gwelēl ɓāpɛ
	kǐŋgèdà lìkèblà li kari᷆s à bikòs, nì ɓâk kìkìi ɓàŋga ɓɔkindàk i ndôŋ nì ndòŋ kari᷆s Nyambɛ̂. 11 Iɓālɛ̄ mùt à mpɔ̄t, wɛ̀ɛ̀ a pɔt yàa kìkìi bìpodol bi Nyambɛ̂; iɓālɛ̄ mùt à ŋgwɛ̀l nsɔn, wɛ̀ɛ̀ a gwɛlɛ̄k yàà ni ŋgùy Nyambɛ à ŋ̀kebēl nyɛ, lɛ Nyambɛ ā koōs lìpem i kède màm mɔmasonā
	inyùu Yēsù Krǐstò, nu à gwèe yāga lipem nì lìpemba ɓɔ̀ga ni ɓɔ̀ga. Ààmɛ̀n. h
	Njɔnɔk mùt à nsɔ̄n inyǔlɛ̄ à yè mùt Krǐstò
	12 À ɓagwēhaà, nì ɛ̀gɛp ɓaŋ inyùu hyèè hi manɔ̀ɔ̀dɛ̀ hi ntɔ̀ŋɓɛ i kède na᷆n, wɛ̌ŋgɔ̀ŋlɛ ŋ̀kěn jàm nyɛn à ŋkwèl ɓee, 13 ndi kìkìi nì gwèe àdnà nì njɔnɔk Krǐstò, wɛ̀ɛ kɔ̀na màsee, lɛ ndi ni kɔn màsee nì sòbhɛ̀ kì, ŋgèdà màsɔ̀ɔ̀là ma lipem jee. 14 Iɓālɛ̄ ɓa ńyàhal ɓee inyùu jòy li Kristò, wɛ̀ɛ nì yè ɓɔ̀kimàsɔda, inyǔlɛ̄ Mbuu lipem nì u Nyambɛ à kèhi ŋgìi na᷆n: i pɛ̀s yap ɓa ŋòbos nyɛ jǒy, ndi i pɛ̀s nân à ǹtina lipem. 15 Ndi mùt nyɛkǐnyɛ̄ i kède na᷆n à sonol ɓaŋ njɔ̄nɔk lɛ à yè mùt à nnɔ̄laà, tɔ̀ mùt wǐp, tɔ̀ m̀ɓɔ̀ŋmàɓɛ, tɔ̀ kìkìi mùt à nhāndɓɛ māŋan maàm; 16 ndi iɓālɛ̄ à nsōnol njɔnɔk inyǔlɛ̄ à yè mùt Krǐstò, wɛ̀ɛ à wɔ ɓaŋ nyùu, ndi a ti Nyāmbɛ lìpem inyùu jàm lini. 17 Inyǔlɛ̄ ŋgèdà ì ŋ̀kɔlā lɛ mbàgi i ɓodōl pēmel ndāp Nyāmbɛɛ̀, ndi iɓālɛ̄ ì mɓòdlɛnɛ ɓěhnī, wɛ̀ɛ lìsuk li ɓôt ɓa nnōgol ɓe Miŋaŋ Mìnlam mi Nyambɛ lī gaɓā laa? 18 Ndi iɓālɛ̄ i ye ǹlɛ̀dɛk ni mùt à tee sēp i tɔ̄hlànà, wɛ̀ɛ̀ i gasōk la inyùu ǹyàn Nyambɛ̂ nì  m̀ɓɔ̀ŋɓeba? 19 Halā kì nyɛn ɓa ɓā nsɔ̄n njɔnɔk kǐŋgèdà sòmbòl Nyambɛ̂ ɓa londōs nɔ̀m yap nì bìɓòŋol bìlam i mɔ̀ɔ̀ ma Nhɛ̀k nu à yè ɓonyoni.


	
1 Petrò 	
5

1 Jɔn mɛ̀ mɓēhɛ mimaŋ mi ntoŋ mi ye ī kède na᷆n, inyǔlɛ̄ yàk mɛ̀ mɛ̀ yè sɔ mmaŋ ntoŋ, nì mbògi inyùu njɔ̄nɔk Krǐstò, nì nu à gwèe ŋgàbà mu līpēm li ɓemī sɔ̀ɔ̀là, 2 Tina ɓèmba Nyambɛ nì gwèe bijɛk, i lɛ nì teedàgà yɔ hà kìkìi mìnhelhàk ɓee, ndik nì lɔŋgɛŋɛ̄m kìì i nlēmel Nyambɛɛ̀, hà kìkìi ɓàhep nì ŋ̀kùs ɓee, ndik nì ŋgǒŋ ŋ̀ɛm; 3 nì tèt ɓaŋ
	ɓā ɓā ye ī sī ndēedà nàn; yìlna ndīgi ndèmbèl inyùu ɓèmba. 4 Ndi ŋgèdà Ǹteedà Nu Bìsu à gatīhil, nì gakòs ntut lipem u nlà ɓe hêŋhà.
	5 Halā kì nyɛn, à ɓɔɔŋgɛ ɓa wanda, sùhlana ɓèèɓɔmɛ̀dɛ
	i sī ànɛ̀ mimaŋ mi ntoŋ. Ndi ɓèè ɓɔɓasonā, ɛ̀ŋgɓana ndīgi sùhùsnyuu i hōlnà ɓèè ni ɓèe, inyǔlɛ̄ Nyambɛ à ŋkɔ̀lɓa ɓôt ɓa nhùmbul nyuu, ndi à ntī ɓa ɓā nsùhus nyuu kàrîs.
	j 6 Jɔn sùhlana ɓèèɓɔmɛ̀dɛ i sī wɔ̀ɔ̀ lipemba u Nyambɛ̂, lɛ
	ndi a ɓedes ɓèe ŋgèdà ì m̀mal kɔlà. 7 Yùgyana kì nyɛ
	ndùŋa nân yɔsonā, inyǔlɛ̄ à ntòŋ ni ɓèe. 8 Nì ambâk mànyùu, nì yènàk kì pèe, inyǔlɛ̄ ŋ̀kɔ̀lɓà nàn lɛ ǹsɔ̀hɔ̀p à nhyōm kìkìi mbɔ̀ndɔ̀njèè lɛ ì ŋkōnd, à yeŋêk ŋwɛ̌t à mmìl.
	9 Kɔ̀lɓana nyɛ̄ iɓaɓe pîŋglà i kède hēmlɛ̀, lakìi nì ńyī lɛ
	lògisɔ̄ŋ naàn i mɓɔ̀ma minlèlèm mi njɔnɔk hana ŋkɔ̀ŋ hisi.
	nyɛmɛ̀dɛ à gatìmbis ɓee lɔ̄ŋgɛɛ̀, a tee ɓèe, a ledēs kì ɓèe.
	11 Lìpemba li ɓa nì nyɛ, nì ànɛ̀, i ɓɔ̀ga ni ɓɔ̀ga. Ààmɛ̀n.
	Màyègà ma nsōk
	12 Mɛ̀ bitìlna ɓee ndèk biɓàŋga ini nì Sìlvanò, k mǎntàta wès nu mɛ̀ ŋāŋ ni ɓōnyoni, mɛ̀ ɓehgɛ̀, mɛ̀ ɓɔ̀gɔ̀k mbògi lɛ
	ìni ì yè ɓàŋga kàrîs ì Nyambɛ̂; tɛlɓana mù. 13 Nu à yè i Bàbilòn, ǹtɛbɛ̂k lòŋ yada ni ɓèe, à ǹyegā ɓee; yàk màn wɛ̂m Markò l à ǹyegā ɓee. 14 Yègnana ɓèè ni ɓèe nì màsɔhnà ma gwehâ.
Ǹsàŋ u ɓa nì ɓèè ɓɔɓasonā ɓa nì yè i Krǐstò Yesù.



2 Petrò
1


1 Mɛ̀ Simòn Petrò, ŋ̀kɔ̀l nì ŋ̀oma Yēsù Krǐstò, mɛ̀ ntìlna ɓa ɓā bikòs nlèlèm tik hemlɛ̀ kìkìi ɓès i kède tɛ̄lɛɛ̀bsep Nyambɛ wès nì Ǹtɔhɔ̂l lɛ Yesù Krǐstò. 2 Kàrîs i ɓulūl ɓèe nì ǹsàŋ i kède yī nì ńyī Nyambɛɛ̀ nì Yesù Ŋwɛ̀t wês.3 Lìpemba jee li Nyambɛ lī mmaāl ti ɓes màm mɔmasonā inyùu nìŋ nì inyùu sìŋgɛ̀ nyɛ ŋɛ̄m, inyùu yī dì ńyī nu à bisèbel ɓes lipēm nì lɛm lām nyɛmɛ̀dɛ nì ŋgùy yèe. 4 Mu nyɛ̄n à mǎl tīnɛ ɓes màkàk ma ye tīk nì ma mā nlòòha makɛŋi, lɛ ndi inyùù yap ni yilā ɓàyɔ̀ŋ ŋgàbà liɓa᷆k li Nyambɛ̂, lakìi nì bipɛ̄y nyɛ̀ga ì yè ŋkɔ̀ŋ hisi inyùu mìnhɛŋa. 5 Inyùu jàm lini nyɛn ɓèèɓɔmɛ̀dɛ nì kòndgɛ̀
yaga nyâmndà, i kède hēmlɛ̀ nân nì nobgɛ̀ lɛm lām; i kède lɛ̄m lām nì nobgɛ̀ yi; 6 i kède yī nì nobgɛ̀ hodnyuu; i kède hōdnyuu nì nobgɛ̀ honɓà; i kède hōnɓà nì nobgɛ̀ sìŋgɛ̀ Nyambɛ ŋɛ̄m; 7 i kède sìŋgɛ̀ Nyambɛ ŋɛ̄m nì nobgɛ̀
gweha līsāŋ li ɓoòt; ndi i kède gwēha līsāŋ li ɓoòt nì nobgɛ̀ gwehâ. 8 Inyǔlɛ̄ iɓālɛ̄ nì gwèe màm mana, ndi ma ɓolòk, wɛ̀ɛ̀ ma gaɓɔ̀ŋ ɓee lɛ nì ɓa ɓe yɛŋgɛ̄ tɔ̀ ŋgì num matam i yī dì ńyī Ŋwɛt weēs Yesù Krǐstò. 9 Iɓālɛ̄ mùt à gwèe ɓē màm mana, wɛ̀ɛ à yè ndim, à ntɛ̄hɛ ndigi màm ma ye ɓɛ̀bɛ̀ɛ̀, lakìi à m̀mal hoya pubhà i biɓeba gwee bi kwâŋ. 10 Jɔn, à lôgtatà, nyàmndana yāga ìlɔ̀ɔ̀ halà, lɛ ni om màkòò hisī siìŋsìŋ i kède ǹsèblà nì teba na᷆n. Ŋgɔ	iɓālɛ̄ nì mɓɔ̀ŋ halà nì gaɓààgɛ ɓe kɛlkǐkɛ̄l. 11 Inyùu hālā
	nyɛ̄n lìjùbul li anɛ̀ ɓɔgā i Ŋwɛt weēs nì Ǹtɔhɔ̂l lɛ Yesù Krǐstò li gaɓā ni màsɔda ŋgandàk inyùu na᷆n. 12 Jɔn mɛ̀
	gaɓā ŋkǒbàgà i ɓìgdàhà ɓèe màm mana ŋgèdà yɔ̀sonā, tɔ̀
	lakìi nì ńyī mɔ, nì lɛ nì m̀mal lɛɛ̄t i kède màliga nì gwèe.
	13 Ndi mɛ̀ ńyìmbɛ lɛ, i yìì mɛ̀ ŋgi yiī mūnu lāp * ini, mɛ̀
	kòli tī ɓee mbìgdà i tòdòl ɓèe, 14 inyǔlɛ̄ mɛ̀ ńyī lɛ mànyɔ̀dì munu lāp yɛɛ̀m ma gapāla, kìkìi Ŋwɛ̀t wes Yesù Krǐstò à biyīs mɛɛ̀. m 15 Ndi mɛ̀ ganyàmnda ki lɛ̄ mbūs mànyɔ̀dì mɛ̂m ni ɓana ŋgùy i ɓìgdà màm mana hikìi ŋgèdà.
	Mbògi mǐs ì ɓày i lipem i Kristò
	16 Inyǔlɛ̄ dì binɔ̀ŋ ɓe miŋaŋ mi bitɛmbɛɛ mi mī biɓòda ni màkɛŋgɛ i ŋgèdà dì biāŋlɛ ɓee lìpemba li Ŋwɛt wes Yesù Krǐstò nì màlòl mee, ndi dì ɓeè mbògi mis ì ɓày i lipem jee. 17 Inyǔlɛ̄ à kǒs bìɓegês nì lìpem nì Nyambɛ Tàtâ, i ŋgèdà kiŋ ì lǒl nyɛ̄ i kède ɓày i lipem lìkɛŋi lɛ, Màn wɛ̂m nu gwēha nūnu, à nlēmel mɛɛ̀. 18 Dì binɔ̄k ki kīŋ ìni ì lòlàk i ŋgìì ŋgèdà ɓěs nì nyɛ dì ɓanɛ ŋgìi hìkòa hìpubhaga. n
	19 Ndi dì gwèe ɓàŋga i bipodol bi ɓapodôl i ī ye yāga ntìîk; ni ɓɔŋ lɔ̄ŋgɛ ī yòŋòl yihɛ mû wɛ̌ŋgɔ̀ŋlɛ tuŋgɛŋ i nlɔ̄ŋ i hɔ̀ma jǐbɛ̀, lɛtɛ̀ɛ̀ kɛl ì yɛ, nì hyòdot hi mayɛ ma kɛl hi pam i kède mìŋɛm minân. 20 Kìi jàm li bisu nì ǹlama yi lɛ, bìpodol bi ɓapodôl i kède Màtìlà bi ta ɓē ni ndɔ̀ŋɔ̀l mùt nyɛmɛ̀dɛ. 21 Inyǔlɛ̄ lìpodol li ɓapodôl li lɔ̀ɔ ɓē kobā ni sòmbòl mût nyɛmɛ̀dɛ, ndi nì ɓàpubhaga ɓa Nyambɛ Mbuu M̀pubi nyɛn à ɓa gwɛ̂l màhɔŋɔ̂l lɛ ɓa pɔt.


2 Petrò	
2

	
1 Ndi ɓàpodôl ɓa bitɛmbɛɛ ɓa ɓā kì i kède ɓòt, kìkìi yàk ɓàlêt ɓa bitɛmbɛɛ ɓa gaɓā i kède na᷆n, ɓɔn ɓa gaɔ̌nd ndìdì i jùbùs màeba ma ŋkɔda ma nlɔ̀na cibâ, kàyèlɛ ɓa taŋɓa yàk Ŋwɛ̀t nu à sɔmb ɓɔ̄, ɓa udūl ɓɔ̄mɛ̀dɛ pāpamà cibâ.2 Ŋgàndàk ɓôt i gaɔ̄dɔp ki ɓɔ̄ mbūs i kède bìyogdà gwap; inyùù yap nyɛn njɛ̌l màliga ì gasòlna. 3 Ndi i kède hēp ɓa gapɔ̄t nhyomoòk lɛ ndi ɓa jel ɓèè nyuu, ɓɔn mbàgi inyùù yap ì lɔ̀ɔ yāga kobā ì ɓèmi, tɔ̀ ciba yāp i ŋkɛ̀ ɓe hilɔ̄. 4 Ŋgɔ iɓālɛ̄ Nyambɛ à ɓaŋal ɓē aŋgɛ̀l i ŋgèdà i ɓɔ̌ŋ ɓēba, ndi à lɛ̌ŋ ndīgi yɔ̄ Tàrtarà, à kwes yaga yɔ i kède bìɓɛɛ bi jiibɛ̀, à ɓii yɔ inyùu mbàgi, 5 à ɓaŋal ɓē ki tɔ̀ ŋ̀kɔ̀ŋ hisi u kobā, ndi à teeda Nōà, ŋ̀aŋâl tɛlɛ̂bsep, nì ɓòt ɓàpɛ ɓasâmbɔk, i ŋgedà à lɔ̀na ǹtìda malep munu ŋkɔ̀ŋ hisi u ɓayàn Nyambɛ̂; o 6 yàk mìŋkɔ̀ŋ mi Sodòm nì Gòmorà à yìlha ŋwɔ̄
	lìɓup i ŋgèdà à pemhɛnɛ ŋwɔ̄ mbàgi lɛ mi obī, à tee ki ŋwɔ̄ lɛ mi ɓa yìmbnɛ inyùu ɓā ɓā gayàn Nyambɛ̂; 7 ndi à sǒŋ Lo᷆t, mùt à tee sēp, nu bìhyumul bi ɓôt ɓa mɓōk mben i kède bìyogdà gwap bi ɓā siidàhà ŋ̀ɛm q 8 [inyǔlɛ̄ mùt à tee sēp nuù, lakìi à ɓa yen i ŋgɛ̀mbɛ yâp, à tɛhgɛ̀, à nɔgɔ̂k, à siidaha ŋɛm wee u tee sēp hikɛl nì kɛl nì mìnsɔn ŋwap mi liyànmben], 9 wɛ̀ɛ Ŋwɛ̌t à ńyī soōŋ ɓòt ɓa nsìŋgɛ nyɛ
	ŋɛ̄m i kède mànɔ̀ɔ̀dànà, à teedàgà kì ɓa ɓā tee ɓē sep i sī
	nōgoòs lɛtɛ̀ɛ̀ nì ŋgwà mbagī, 10 ndi lɔŋgɛ lɔ̄ŋgɛɛ̀ ɓa ɓā
	nhyōm kǐŋgèdà mìnsòn i kède mìnhɛŋa mi nyɛgā, ɓa 
	yanàk kì ànɛ̀. Bìlos bi ɓôt, ɓàjɛnakīŋ, ɓa nsɛ̀hla ɓe i òbòs ɓa lipem mǒy. 11 Ndi aŋgɛ̀l, tɔ̀ lakìi i nlɔ̀ɔ̀ ɓɔ ŋgùy nì lìpemba, i mpēmes ɓe mbagī nì òbòhjǒy i kɔ̀lɓà ɓɔ bisū
	bi Ŋwɛt. 12 Ndi, kìkìi bìhègel bi gweē ɓē yi, bi bī ŋgwee lɛ bi gwelā, bi cilā kì, ɓa nsɔ̀l mâm ɓa ńyī ɓēe, ndi ɓa gaòbhana yaga i kède njɛ̀l yap cībaà, 13 nì kòs ŋgìtɛlɛ̂bsep kìkìi ǹsaâ u ŋgitɛ̄lɛɛ̀bsep. Ɓa nhɛ̀k lɛ màsee ma ye ndīgi ndìbà bìnjǎmùha, màtɔn nì bìlɛm bi ŋ́wēha nyuu, ɓa nnūk yaga i kède màlòga māp i ŋgèdà ɓa njēla ni ɓèè maŋgànd. 14 Ɓa gweē mǐs ǹyɔnɔ̂k nì ndèŋg, ma mā ŋ́wāa ɓe ɓeba; ɓa nlōbhɛ dìtèègè di ɓôt; mìŋɛm ŋwap kî mi mmal mɛyā ni hēp; ɓɔ̀n ɓa ndîhɛ̀ ɓâ. 15 Lakìi ɓa biyēk njɛɛ̄l ì tee sēp, wɛ̀ɛ̀ ɓa biyòm, ɓa ɔdɓɛ njɛl Bāalàm, mǎn Bèôr, nu à gwes ǹsaâ u nlǒl i jàm li tee ɓē sep; 16 ndi à yɔɔyana īnyùu lɛ̄l yee mben nyɛmɛ̀dɛ, i ŋgèdà mbuk jàgâs ì pɔt kīŋ mùt bìnàm i sòŋà mànyànyà ma mpodôl. r 17 Ɓana ɓa ye màŋgɛn ma ŋgi màlep, ɓa ye ɔ̀nd mbuk mbɛ̀bi à nlɔ̀ɔ̀nà; ŋgàŋgàŋ jǐbɛ̀ ì yè m̀ɓiâk inyùù yâp i ɓɔ̀ga ni ɓɔ̀ga.
	18 Ndi lakìi ɓa ŋkùmb kiŋ nì bìpodol bìkɛŋi bi yaŋgà, wɛ̀ɛ̀
	ɓa nlōbhɛ ɓoòt nì bìyogdà i kède mìnhɛŋa mi minsòn, ɓòt ɓa ntip yaga tɔɔha mɔ̀ɔ̀ ma ɓa ɓā nhyūmul i kède bìyòmòk. 19 Ɓa mɓōn ɓɔ kùndɛ̀ i ŋgèdà ɓɔmɛ̀dɛ ɓa ye mìŋkɔ̀l mi nyɛgā, inyǔlɛ̄ hi muùt à yè ŋ̀kɔ̀l u jâm li ńyèmbel nyɛ. 20 Inyǔlɛ̄ iɓālɛ̄ ŋgèdà ɓa mǎl tɔ̄hlana ni nyɛ̀ga ì ŋ̀kɔ̀ŋ hisi inyùu yī ɓa ńyī Ŋwɛt nì Ǹtɔhɔ̂l lɛ Yesù Krǐstò, ndi ɓa timba ki lībda muù, ɓa yêmblànà kì, wɛ̀ɛ
	lìɓâk jap li nsōk li ńyìla ɓeba ìlɔ̀ɔ̀ li bisu. 21 Inyǔlɛ̄ i ɓāk lɛ
	i ɓa ɓɔ lɔ̄ŋgɛ lɛ̄ ɓa yi ɓe njɛɛ̄l màm ma tee sēp, ìlɔ̀ɔ̀lɛ ɓa mmal yi yɔɔ̀, ndi ɓa temb ni mbūs, ɓa yek litìŋ lìpubi li 
bitīna ɓɔ. 22 Halā à bilēŋa yaā ni ɓɔ̄ kìkìi ŋgěn ì yè hɔ̀dɔ
lɛ, Ŋ̀gwɔ ì ǹtemb i jɛ̄ bìloò gwee, s nì lɛ, Ŋ̀in ŋgoy u ye ǹnɔgɓaga ù ŋkɛ kī ɓēŋɓà liɓɔ̀ɔ̀.



2 Petrò
3

1 À ɓagwehâ, ìni yɔ̌n ì yè kààt ì ǹyonos biɓaà lɛ mɛ̀ ma tīīlna ɓee, ndi i kède gwɔ̄ biɓaà mɛ̀ ntòdol mahɔŋɔ̂l manân màlam i tī ɓèè mbîgdà, 2 lɛ ni ɓigda bìpodol ɓàpodôl ɓàpubhaga ɓa ɓǒk pɔ̄t, yàk nì lìtìŋ jes ɓès ɓaoma ɓā Ŋwɛt nì Ǹtɔhɔ̂l. 3 Kìi jàm li bisu nì ǹlama yi lɛ dilɔ̄ di nsōk ɓòt ɓa yak ɓa gapām, ɓa ndɛglɛ̀gɛ̀ ɓòt, ɓa hyomôk kǐŋgèdà mìnhɛŋa ŋwap ɓɔmɛ̀dɛ, t 4 ɓa kalàk lɛ, Lìkàk li malɔ̀ mee li mɓɔŋ laa? Inyǔlɛ̄ ìɓòdòl ki ɓɔ̀tàta ɓā kɛ̀ɛ hīlɔ̄, ŋgɔ màm mɔmasonā ma ŋkɛ̀ ndigi bīsū, kìkìì ma ɓā ìlɔ̀
	yaga biɓòdlɛ bi bihègel. 5 Ndi ɓa ŋkòòba hoya jàm lini lɛ
	ŋgìi ì ɓa ìlɔ̀ yaga kobā, yàk hìsi kî hi pēmel mālēp, hi tɛlɛp i kède màlep, inyùu ɓàŋga Nyambɛ̂, u 6 inyùù yeē
	nyɛn ŋ̀kɔ̀ŋ hisi u ŋgedà ì u mìlɓana kòndòm nì màlep, u cibâ. v 7 Nì nlèlèm ɓaŋgā ki ī nyɛ̄n ŋgìi ì yìi hānaànɔ, ì kòhlana īnyùu hyèe, ì teedana, yàk nì hìsi kî, lɛ̄tɛ̀ɛ̀ nì ŋgwà mbagī nì ciba ī ɓoòt ɓa ńyàn Nyambɛ̂. 8 À ɓagwehâ, nì hoya ɓaŋ jàm lini jada, lɛ hìlɔ hyada yak Ŋwɛ̀t hi ye kìkìi hìkoo hi ŋwii; hìkoo hi ŋwii kî kìkìi hìlɔ hyada. w
9 Ŋwɛ̌t à ntìŋha ɓe inyùu lìkàk jee kìkìi ɓòt ɓàhɔgi ɓa nhɔ̄ŋɔl lɛ halā à yè ndìŋhà, ndi à ŋ́wɔ̄ ndigi ŋgūt inyùu
	ɓèè ɓɔɓasonā, lakìi à ŋgwēs ɓe lɛ tɔ̀ mùt wàda a nimil, ndigi lɛ̄ ɓɔɓasonā ɓa pam hɔ̀ma ɓa nhyɛ̀l ŋɛm. 10 Ndi ŋgwà Ŋwɛt u galɔ̀ɔ kìkìi mùt wǐp i ŋgèdà jùu; x yɔ̀kɛl nyɛn ŋgìi ì gatāgɓɛ hoòmm, ndi gwɔ̀m bi ŋgiī bi gacība ni ŋ̀òò hyee ŋ̀kɛŋi, yàk hìsi hi gasīihana nì mìnsɔn mi ye mū kède.
11 Lakìi gwɔ̀m bini gwɔbisonā bi gacība halà, wɛ̀ɛ kīnjɛ̄
	ndòŋ ɓòt nì ǹlama ɓa i kède bìhyumul bìpubhaga nì sìŋgɛ̀ Nyambɛ ŋɛ̄m, 12 ɓèè ɓa nì mɓɛ̀m nì hoohà màlɔ̀ ma ŋgwa ū Nyambɛɛ̀; inyùù yeē nyɛn ŋgìi ì galɔ̄ŋ ni hyèe, i ciba kì, yàk gwɔ̀m gwee bi ganyīmbi ni ŋ̀òò hyee ŋ̀kɛŋi.
13 Ndi kǐŋgèdà lìkàk jee ɓěs dì mɓɛ̀m ŋgiī yɔndɔ nì hìsi hi yɔndɔ, mu nyɛ̄n tɛ̄lɛɛ̀bsep i ńyèènɛ̀. y 14 Jɔn, à ɓagwehâ, lakìi nì mɓɛ̀m i màm mana, wɛ̀ɛ nyàmndana lɛ̄ ni leēbna ī kède ǹsàŋ, i ɓa ɓe litɔn tɔ̀ ǹsɔ̀hi i mìs mee. 15 Ndi hɔŋlana lɛ̄ wɔŋgut i Ŋwɛt wes i ye tɔ̄hiì, kìkìi mǎntàta wès nu gwēha lɛ̄ Paul à mǎl tìlna ɓee kǐŋgèdà pèk ì bitīna nyɛ, 16 kìkìi yàk i kède bìkààt gwɔbisonā à mpɔ̄t inyùu màm mana; mu nyɛ̄n jògà li mâm li ye ǹlɛ̀dɛk i tībiìl nɔk, mɔn ɓòt ɓa gweē ɓē yi nì dìtèègè di ɓôt ɓa nhǐt kìkìì ɓa nhìt Matìlà màpɛ inyùu cība yāp ɓɔmɛ̀dɛ. 17 Jɔn, à ɓagwehâ, lakìi nì m̀ɓok yi màm mana, wɛ̀ɛ yɔ̀ŋa yīhɛ lɛ ɓàyàn Nyambɛ ɓā yɔŋā ɓee i kède bìyòmòk gwap, ndi nì ŋ̀ŋwas ndeèŋɓɛ̀ nàn. 18 Ndi hɔla ī kède kàrîs nì i kède yī i Ŋwɛt weēs nì Ǹtɔhɔ̂l lɛ Yesù Krǐstò. Lìpem li ɓa nì nyɛ hanânɔ nì ìkɛ̀pam ɓɔ̀ga. Ààmɛ̀n.
	


1 Yòhanɛ̀s
1

	
1 Jàm li ɓā ìlɔ̀ yaga biɓèe, z li dì nɔk, li dì tɛhɛ nì mìs mes, li dì ɓa mɛ̂mlɛ̀, nì li mɔ̀ɔ̀ mes ma tīs īnyùu Ɓàŋga i nîŋ, 2 - ndi nìŋ i sɔ̀ɔ̀la, dì tɛhɛ ki yɔ̄, a dì mɓɔ̀k mbogī, dì aŋlɛ̀gɛ̀
kì ɓèè nîŋ ɓɔgā iì, yɔn i ɓā nì Ìsaŋ, ndi i sɔlana ɓes; 3 jàm dì tɛhɛ nì nɔk jɔn dì ŋāŋlɛ yaàk ɓèe, lɛ ndi yàk ɓèè ni ɓana àdnà nì ɓěs. Ndi àdnà yes i ye nì Ìsaŋ ɓɔnà Man weē Yesù Krǐstò. 4 Ndi dì ntìlna ɓee màm mana lɛ màsee manân ma ɓa ǹyɔnɔ̂k.
	Nyambɛ à yè màpubi
	5 Ndi ŋ̀aŋ dì nogol nyɛ̄nī, wɔn dì ŋāŋlɛ yaàk ɓèe, lɛ
	Nyambɛ à yè màpubi, jǐbɛ̀ li ta yāga ɓe i kède yeè. 6 Iɓālɛ̄
	dì ŋkàl lɛ dì gwèe àdnà nì nyɛ, ndi dì hyumlàk i kède jǐbɛ̀, wɛ̀ɛ dì ntɛ̄mbɛɛ̀, dì mɓɔ̀ŋ ɓe ki tɔ̀ màm ma maliga. 7 Ndi i ɓā nī lɛ dì nhyūmul i kède màpubi, kìkìi nyɛ̄mɛ̀dɛ à yììnɛ
	māpūbi, wɛ̀ɛ dì gwèe àdnà ɓès ni ɓès, ndi màcèl ma Yesù Krǐstò, Màn weē, ma mpūbus ɓes ɓēba yɔsonā. 8 Iɓālɛ̄ dì ŋkàl lɛ dì gwèe yāga ɓe ɓeba, wɛ̀ɛ dì nlòk ɓehɓɔmɛ̀dɛ, ndi màliga ma ta ɓē i kède yês. 9 Iɓālɛ̄ dì m̀pahal biɓeba gwes, à yè ɓonyoni, à tee kì sep i ŋwèhèl ɓès biɓeba, nì pubûs ɓès inyùu ŋgìtɛlɛ̂bsep yɔ̀sonā. 10 Iɓālɛ̄ dì ŋkàl lɛ dì màà ɓɔŋ ɓe ɓeba, wɛ̀ɛ dì ńyìlha nyɛ mùt bìtɛmbɛɛ, ndi ɓàŋga yee i ta ɓē i kède yês.

	
1 Yòhanɛ̀s 
2


1 À ɓɔn ɓɛ̂m ɓàtidigi, mɛ̀ ntìlna ɓee màm mana, lɛ ndi nì ɓɔ̀ŋ ɓaŋ ɓēba. Ndi iɓālɛ̄ mùt à m̀ɓɔŋ ɓeba, dì gwèe Ǹsoŋôl yak Tàtâ, Yesù Krǐstò nu à tee sēp. 2 À yè kì bìkwàk inyùu bìɓeba gwes, hà inyùu gwēs gwɔtāma ɓee, ndi yàk inyùu ŋ̀kɔ̀ŋ hisi wɔnsonā. 3 Ndi iɓālɛ̄ dì ntēeda matìŋ mee, wɛ̀ɛ hālā nyɛ̄n dì ńyī lɛ dì ńyī nyɛ. 4 Mùt à ŋkàl lɛ, Mɛ̀ mɛ̀ ńyī nyɛ, ndi à teeda ɓe matìŋ mee, wɛ̀ɛ à yè ndik mùt bìtɛmbɛɛ; màliga ma ta ɓē i kède yeè. 5 Ndi tɔ̀njɛɛ à ntēeda ɓaŋgā yee, i kède yeē nyɛn gwēha Nyāmbɛ ī ye yāga ɓayɔnga. Halā nyɛ̄n dì ńyī lɛ dì yè i kède yeè. 6 Nu à ŋkàl lɛ à yìi ī kède yeē, à ǹlama hyom kìkìi yàk nyɛ à ɓa hyom.
	Lìtìŋ li yɔndɔ
	7 À ɓagwehâ, mɛ̀ ntìlna ɓe mɛ ɓèè litìŋ li yɔndɔ, b ndik ǹlòmbi litìŋ nì ɓa nì gwèe ìlɔ̀ yaga biɓòdlɛnɛ. Ndi ǹlòmbi litìŋ unu u ye yāga ɓaŋgā nì nɔk ɓɛ̀hɛɛ. 8 Ndi tɔ̀ halà lìtìŋ
	li yɔndɔ jɔn mɛ̀ ntìlna ɓee kìkìi jàm li maliga i kède yeē
	nì i kède na᷆n, inyǔlɛ̄ jǐbɛ̀ li gweā tāgɓɛ̀, ndi tàna mapubi i sɔ ɓày. 9 Mùt à ŋkàl lɛ à yè i kède màpubi, ndi à ɔ̀ɔ̀k mǎsāŋ, wɛ̀ɛ à ŋgi yiī ī kède jǐbɛ̀ lɛtɛ̀ɛ̀ nì hanânɔ. 10 Mùt à ŋgwēs maasāŋ nyɛn à yìi ī kède màpubi, ndi mbòŋɛ̀
	yɔ̀kǐyɔ̀ ì nuŋgi ɓē i kède yeè. 11 Ndi mùt à ŋɔ̀ɔ̀ maasāŋ
	nyɛn à yìi ī kède jǐbɛ̀, à hyumlàk kì i kède jǐbɛ̀, ndi à ńyī
	ɓe pɛ̀s à ŋkɛ̀, inyǔlɛ̄ jǐbɛ̀ li bikwès mis mee ndīm.
	12 À ɓɔn ɓàtidigi, mɛ̀ ntìlna ɓee inyǔlɛ̄ nì m̀mal koōs ŋwehèl biɓeba inyùu jòy jee. 13 À ɓasāŋ, mɛ̀ ntìlna ɓee
	inyǔlɛ̄ nì ńyī nu à yè ìlɔ̀ yaga biɓèe. À ɓɔɔŋgɛ ɓa wanda, mɛ̀ ntìlna ɓee inyǔlɛ̄ nì m̀mal tuūs muùt m̀ɓɛ. 14 À ɓɔn ɓàtidigi mɛ̀ bitìlna ɓee inyǔlɛ̄ nì ńyī Tatà. À ɓasāŋ, mɛ̀
	bitìlna ɓee inyǔlɛ̄ nì ńyī nu à yè ìlɔ̀ yaga biɓèe. À ɓɔɔŋgɛ
	ɓa wanda, mɛ̀ bitìlna ɓee inyǔlɛ̄ nì gwèe ŋgùy, ndi ɓàŋga i Nyambɛ ī yiī ī kède na᷆n, nì m̀mal ki tùus mût m̀ɓɛ. 15 Nì gwes ɓaŋ ŋ̀kɔ̀ŋ hisi, tɔ̀ màm ma ye mū ŋkɔ̀ŋ hisi. Iɓālɛ̄
	mùt à ŋgwēs ŋkɔ̀ŋ hisi, wɛ̀ɛ gwēha īnyùu Tàta ī ta ɓē i kède yeè. 16 Inyǔlɛ̄ màm mɔmasonā ma ye ŋkɔ̀ŋ hisi kìkìi mìnhɛŋa mi minsòn, nì mìnhɛŋa mi mis, nì hùmbùlnyuu i nɔ̀m ini, ma mpìgil ɓe yak Tàtâ, ndik nì ŋ̀kɔ̀ŋ hisi. 17 Ndi ŋ̀kɔ̀ŋ hisi u gweā tāgɓɛ̀, yàk mìnhɛŋa ŋwee. Ndi mùt à mɓɔ̀ŋ sombòl Nyambɛ̂, nyɛn à yìi ɓɔ̀ga ni ɓɔ̀ga.
	Ŋ̀kɔ̀lɓà Krǐstò
	18 À ɓɔn ɓàtidigi, ìni yɔ̌n ì yè ŋgɛŋ ì nsōk. Ndi kìi nì binɔ̄k lɛ ŋ̀kɔ̀lɓà Krǐstò à nsòmbol lɔ̂, halā nyɛ̄n ŋgàndàk ɓàkɔ̀lɓà Krǐstò ì m̀mal lɔɔ̀. Inyǔhālā nyɛ̄n dì ńyī lɛ ìni yɔ̌n ì yè ŋgɛŋ ì nsōk. 19 Ɓa binyɔ̄di i kède yês, ndi ɓa ɓeè ɓe ɓôt ɓes; inyǔlɛ̄ ɓalɛ ɓa ɓeè ɓòt ɓes, ki ɓā ɓeè lɛ ɓa teŋɓɛ
	loòŋnì ɓěs. Ndi ɓa binyɔ̄di lɛ ndi ɓa yɛli, lɛ ɓa ɓɔ̄ɓasonā
	ɓa ta ɓē ɓoòt ɓes. 20 Ndi ɓèe nì gwèe ǹhɔɔ̂p u nlòl yak Nu᷆mpubi, nì ńyī ki màm mɔmasonā. 21 Mɛ̀ m̀mal tiīlna ɓee màm mana, hà inyùu ɓē lɛ nì ńyī ɓe maliga, ndi ndigi lɛ̄ nì ńyī mɔ, nì ńyī ki lɛ̄ tɛmbɛɛ yɔkǐyɔ̄ i mpìgil ɓe malīga.
	22 Ǹjɛɛ à yè mùt bìtɛmbɛɛ, hàndugi nu à ntāŋ lɛ Yesù à yè Krǐstò? Mùt nu nyɛ̄n à yè ŋ̀kɔ̀lɓà Krǐstò, nyɛn à ntāŋɓa Isāŋ ɓɔnà Man. 23 Tɔ̀njɛɛ à ntāŋɓa Man, wɛ̀ɛ à gwèe ɓē
	Isāŋ. Ndi mùt à mpāhal Man, nyɛn à gwèe kì Ìsaŋ.
	24 Ndi jàm nì nɔk ìlɔ̀ yaga biɓòdlɛnɛ li ɓa ndīgi hālā ī
	kède na᷆n. Iɓālɛ̄ jàm nì nɔk ìlɔ̀ yaga biɓòdlɛnɛ li ŋgi yiī ī
	kède na᷆n, wɛ̀ɛ yàk ɓèe nì gayèn i kède Màn ɓɔnà Isāŋ.
	25 Ndi lìkàk à yek ɓès, jɔ līni lɛ nìŋ ɓɔgā. 26 Mɛ̀ m̀mal tiīlna ɓee màm mana inyùu ɓòt ɓa ńyùmus ɓee. 27 Ndi ǹhɔɔ̂p ɓèe nì kǒs nyɛ̄nī u yiī ī kède na᷆n, ndi i nsòmbla ha ɓe ki nì ɓèè lɛ mùt a niiga ɓèe; ndi kìkìi ǹhɔɔ̂p wee u ye ū
nnīiga ɓee inyùu màm mɔmasonā, wɔmɛ̀dɛ u ye kì hɔ̀dɔ, u ta ɓē bitɛmbɛɛ, wɛ̀ɛ yèna nī i kède yeē kǐŋgèdà màeba u tī ɓèe.
28 Ndi hanânɔ ni, à ɓɔn ɓàtidigi, yèna ndīgi ī kède yeè, lɛ ndi di ɓana màkend iɓālɛ̄ à ǹsɔ̂là, dì wɔ ɓe nyuu bisū
gwee ŋgèdà màlòl mee. 29 Iɓālɛ̄ nì ńyī lɛ à tee sēp, yina kì lɛ hi mût à mɓɔ̀ŋ mâm ma tee sēp nyɛn à m̀mal gwee ni nyɛ̄.


1 Yòhanɛ̀s 
3

	
1 Ɓèŋgnana kì kinjɛ̄ ndòŋ gweha Tàta à biūmbɛ ɓes, lɛ
ndi di seblana ɓɔ̀n ɓa Nyambɛ̂; c dì yè kì halà. Jɔ ni jɔn ŋ̀kɔ̀ŋ hisi u ńyīl ɓe ɓes, inyǔlɛ̄ u yī ɓē nyɛ. 2 À ɓagwēhaà, di yè ɓɔ̀n ɓa Nyambɛ hānaànɔ, ndi i ye ŋgì sɔ̀ɔ̀lana ɓes kìkìi dì gaɓā. Dì ńyī lɛ i ŋgèdà à gasɔ̀ɔ̀la, dì gapòna nyɛ, inyǔlɛ̄ dì gatɛ̄hɛ nyɛ kìkìi à yè. 3 Ndi hi mût à gwèe ɓɔ̄dŋɛm ini i kède yeē, à mpūbus nyɛmɛ̀dɛ kìkìi yàk nyɛ
	à yè m̀pubi. 4 Tɔ̀njɛɛ à mɓɔ̀ŋ ɓeba, wɛ̀ɛ à ńyàn mben. Ŋgɔ
	ɓeba i ye lìyànmben. 5 Ndi nì ńyī lɛ à sɔ̀ɔ̀la lɛ̄ ndi a heā
	bìɓeba gwes; d ndi ɓeba i ta ɓē i kède yeè. 6 Tɔ̀njɛɛ à yìi ī
	kède yeē à mɓɔ̀ŋ ɓe ɓeba. Ndi mùt à mɓɔ̀ŋ ɓeba, à ǹtɛhgɛ̀
	ɓe nyɛ, à ǹyîk ɓe ki tɔ̀ nyɛ. 7 À ɓɔn ɓàtidigi, mùt nyɛkǐnyɛ̄
	à yùmus ɓaŋ ɓèe; mùt à yè à mɓɔ̀ŋ mâm ma tee sēp nyɛn à tee sēp. 8 Mùt à mɓɔ̀ŋ ɓeba à yè nu ǹsɔ̀hɔ̀p, inyǔlɛ̄
	ǹsɔ̀hɔ̀p à mɓɔ̀ŋ ɓeba ìlɔ̀ yaga biɓèe. Jɔn Mǎn Nyāmbɛ à sɔ̀ɔ̀la, lɛ ndi a obōs mìnsɔn mi nsɔ̀hɔ̀p. 9 Hi mût à ŋ̀gwee ni Nyāmbɛɛ̀ à mɓɔ̀ŋ ɓe ɓeba, inyǔlɛ̄ à ŋ̀gwee ni Nyāmbɛɛ̀.
	10 I kède jàm lini nyɛn ɓɔ̀n ɓa Nyambɛ̂ nì ɓɔ̀n ɓa nsɔ̀hɔ̀p ɓa ńyīnaà, lɛ tɔ̀njɛɛ à mɓɔ̀ŋ ɓe mâm ma tee sēp, tɔ̀ nu kì à ŋgwēs ɓe maasāŋ, à tà ɓe nu Nyāmbɛɛ̀.
	Gwehnaga
	11 Inyǔlɛ̄ ŋ̀aŋ nì nɔk ìlɔ̀ yaga biɓòdlɛnɛ wɔ ūnu lɛ, di gwehna. e 12 Ndi hà kìkìi Kàîn ɓee, nu à ɓa ndīk mǎn mùt m̀ɓɛ, à nɔl manyâŋ. Ndi inyǔkī à nolol nyɛ̄? Ŋgɔ inyǔlɛ̄
	mìnsɔn ŋwee mi ɓā mìmɓɛ, ndi mi manyaŋ mi ɓaàk mi tee sēp. f 13 Nì ɛ̀gɛp ɓaŋ, à lôgtatà, iɓālɛ̄ ŋ̀kɔ̀ŋ hisi unu u ŋɔ̀ɔ̀ ɓee. 14 Ɓěs dì ńyī lɛ dì màlɓa nì nyɛ̌mb, dì yè i nìŋ, g
	inyǔlɛ̄ dì ŋgwēs loògtatà. Mùt à ŋgwēhnà ɓee à yìi ī kède nyɛ̀mb. 15 Tɔ̀njɛɛ à ŋɔ̀ɔ̀ maasāŋ nyɛn à yè mùt mànɔlâ. Ndi nì ńyī lɛ mùt mànɔla nyɛ̄kǐnyɛ̄ à gwèe yāga ɓe niìŋ ɓɔgā
	i kède yeè. 16 Munu jàm lini lɛ à sɛ̌m nɔ̀m yee inyùù yes jɔn dì ńyīl gweha Nyāmbɛɛ̀. Wɛ̀ɛ yàk ɓěs dì ǹlama sɛm nɔɔ̀m yes inyùu lògtatà. 17 Ndi tɔ̀njɛɛ à gwèe gwɔ̀m bi ŋkɔ̀ŋ hisi, à tɛhgɛ̀ mǎsāŋ lɛ à ǹhɛ̂l, ndi à tɔp ɓe kɔn nyɛ
	ŋgɔ̄ɔ, lɛla ni gwēha Nyāmbɛ ī yiī ī kède yeè?
	Màkend bisū bi Nyambɛɛ̀
	18 À ɓɔn ɓàtidigi, dì gwehna ɓaŋ nì bìɓàŋga, tɔ̀ nì hìlemb, ndigi nì mìnsɔn, nì màliga. 19 Mu nyɛ̄n dì gayīl lɛ dì yè ɓa maliga, dì gamōmos ki mìŋɛm ŋwes ŋwɛ̀ɛ̀ bisū gwee.
	20 Inyǔlɛ̄ iɓālɛ̄ mìŋɛm mi ŋōm ɓes ǹsɔ̀hi, ŋgɔ Nyambɛ à nlɔ̀ɔ̀ miŋɛm ŋwes, à ńyī ki màm mɔmasonā. 21 À
	ɓagwēhaà, iɓālɛ̄ mìŋɛm mi ŋōm ɓe ɓes ǹsɔ̀hi, wɛ̀ɛ dì gwèe màkend bisū bi Nyambɛɛ̀; 22 ndi tɔ̀ kinjɛ̄ jàm dì ńyàgal nyɛ, dì ŋkòs jɔ nyɛ̄nī, inyǔlɛ̄ dì ntēeda matìŋ mee, dì ɓɔ̀ŋɔ̀k kì màm ma nlēmel nyɛ bisū gwee. 23 Ndi lìtìŋ jee lini lɛ di hemlɛ jòy li Man wèè Yesù Krǐstò, dì gwehnàgà kì kǐŋgèdà lìtìŋ à bitī ɓes. h 24 Tɔ̀njɛɛ à ntēeda matìŋ mee nyɛn à yìi ī kède Nyāmbɛɛ̀, Nyambɛ kì i kède yeè. Munu jàm lini lɛ à ti ɓès Mbuu nyɛn dì ńyīl lɛ à yìi ī kède yês.
	

1 Yòhanɛ̀s
4

1 À ɓagwēhaà, nì hemlɛ ɓaŋ hī yaga mbuu, ndi wàna mìmbuu lɛ ni yi tɔ̀ɔ̀ mi nlòl ni Nyāmbɛɛ̀, inyǔlɛ̄ ŋgàndàk ɓàpodôl ɓa bitɛmbɛɛ ɓa mmal kɛ nī ŋ̀kɔ̀ŋ hisi. 2 Nì ńyīl Mbuu Nyambɛ ī kède jàm lini lɛ, hi mbuu u mpāhal Yesù Krǐstò ǹlɔ̀ga i kède mìnsòn, wɔn u nlòl yak Nyāmbɛɛ̀; 3 ndi hi mbuu u mpāhal ɓe lɛ Yesù à bilɔ̀ i kède mìnsòn, u nlòl ɓe yak Nyāmbɛɛ̀. Mbuu u ū ye ŋ̀kɔ̀lɓà Krǐstò, wɔn nì binɔ̄k lɛ u nsòmbol lɔ̂. Ŋgɔ u ye mūnu hanaànɔ ŋkɔ̀ŋ hisi. 4 À ɓɔn ɓàtidigi, ɓèe nì yè ɓa Nyambɛ̂, nì m̀mal ki kɔ̀mɔl ɓɔ, inyǔlɛ̄ nu à yè i kède na᷆n à nlɔ̀ɔ̀ nu à yè munu ŋkɔ̀ŋ hisi. 5 Ɓɔ ɓa ye ɓā ŋkɔ̀ŋ hisi. Jɔn ɓa mpɔ̄t kìkìì ɓa ŋkɔ̀ŋ hisi, yàk ŋ̀kɔ̀ŋ hisi u nnōgol ɓɔ. 6 Ɓěs dì yè ɓa Nyambɛ̂. Nu à ńyī Nyambɛɛ̀ nyɛn à nnōgol ɓes; ndi nu à tà ɓe nu Nyāmbɛɛ̀ à nnōgol ɓe ɓes. Munu jàm lini nyɛn dì ńyīl Mbuu maliga nì mbuu biyòmòk.
7 À ɓagwēhaà, di gwehnaga, inyǔlɛ̄ gweha ī nlòl ni Nyāmbɛɛ̀, tɔ̀njɛɛ ki à ŋgwēhnà à m̀mal gwee ni Nyāmbɛɛ̀, à ńyī ki Nyāmbɛɛ̀. 8 Mùt à ŋgwēhnà ɓee à ńyī ɓe Nyambɛɛ̀, inyǔlɛ̄ Nyambɛ à yè gwehâ. 9 Nyambɛ à sɔ̀lɔl gwēha yēe inyùù yes munu jàm lini lɛ, à ɔm pɔ̀mbɛ̀ yèe Màn munu ŋkɔ̀ŋ hisi lɛ di kuhūl nìŋ inyùù yeè. 10 Munu jàm lini nyɛn gwēha ī yenɛ̀, hà lana ɓe lɛ ɓès ɓɔn dì gwes Nyāmbɛɛ̀, ndi ndigi lɛ̄ nyɛn à gwes ɓěs, à ɔm ki Màn weē lɛ a ɓa bìkwàk inyùu bìɓeba gwes. 11 À ɓagwēhaà, iɓālɛ̄ Nyambɛ
	à gwes ɓès halà, wɛ̀ɛ yàk ɓěs dì ǹlama gwehnà. 12 Mùt nyɛkǐnyɛ̄ à mà tɛhɛ ɓe Nyambɛ̂, i ndi iɓālɛ̄ dì ŋgwēhnà, wɛ̀ɛ Nyāmbɛ à yìi ī kède yês, yàk gweha yēe kiì i mmal naŋ koŋkoŋ i kède yês. 13 Munu jàm lini lɛ à bitī ɓes Mbūu wee nyɛn dì ńyīl lɛ dì yìi ī kède yeē, nyɛ kî i kède yês.
	14 Ndi ɓěs dì tɛhɛ, dì mɓɔ̀k ki mbògi, lɛ Ìsaŋ à ɔm Màn lɛ
	a ɓa Ǹtɔhɔ̂l ŋ̀kɔ̀ŋ hisi. 15 Tɔ̀njɛɛ à mpāhal lɛ Yesù Krǐstò à yè Mǎn Nyāmbɛɛ̀, wɛ̀ɛ Nyāmbɛ à yìi ī kède yeē, yàk nyɛ
	kî i kède Nyāmbɛɛ̀. 16 Ndi ɓěs dì ńyī, dì m̀mal ki hēmlɛ
	gweha Nyāmbɛ à gwèe īnyùù yês. Nyambɛ à yè gwehâ, yàk nu à yìi ī kède gwēhaà, wɛ̀ɛ à yìi ī kède Nyāmbɛɛ̀, yàk Nyambɛ kì i kède yeè. 17 Munu jàm lini nyɛn gwēha ī
	ntěmb nyà ì yoni īnyùù yês, lɛ di ɓana màkend i ŋgwà mbagī, inyǔlɛ̄ kìkìi nyɛ̄mɛ̀dɛ à yè, halā nyɛ̄n dì yè munu ŋkɔ̀ŋ hisi unu. 18 Ŋgɔ gweha ī ńyī ɓe wɔŋi, ndi ɓàŋga gwēha ì nlùhul wɔŋi, inyǔlɛ̄ wɔ̀ŋi u gweē nōgoòs; ndi nu à ŋkɔ̀n wɔŋi, wɛ̀ɛ à yè ŋgì màl naŋ i kède gwēhaà. 19 Ɓěs dì ŋgwe᷆s, inyǔlɛ̄ à ɓǒk gwēs ɓes. 20 Iɓālɛ̄ mùt à ŋkàl lɛ, Mɛ̀ mɛ̀ ŋgwēs Nyambɛɛ̀, ndi à ɔ̀ɔ̀k mǎsāŋ, wɛ̀ɛ à yè ndik mùt
bìtɛmbɛɛ, inyǔlɛ̄ mùt à ŋgwēs ɓe maasāŋ nu à ntɛ̄hɛɛ̀, à nlà ɓe gwes Nyambɛ nū à ntɛ̄hɛ ɓēe. 21 Ndi lìtìŋ dì bikòs i nyɛ̄nī, jɔ līni lɛ, mùt a ŋgwēs Nyambɛɛ̀, a gwes yàk mǎsāŋ. j
	

1 Yòhanɛ̀s	
5
	
1 Tɔ̀njɛɛ à nhēmlɛ lɛ Yesù à yè Krǐstò nyɛn à m̀mal gwee ni Nyāmbɛɛ̀, tɔ̀njɛɛ ki à ŋgwēs nu à gwal, à ŋgwēs ki nū à gwee nì nyɛ. 2 Iɓālɛ̄ dì ŋgwēs Nyambɛɛ̀, ndi dì ɓɔ̀ŋɔ̀k kìkìi màtìŋ mee ma ŋkàl, wɛ̀ɛ hālā nyɛ̄n dì ńyī lɛ dì ŋgwēs ɓɔn ɓa Nyambɛɛ̀. 3 Inyǔlɛ̄ gweha Nyāmbɛ īni, lɛ di teeda màtìŋ mee, k ndi màtìŋ mee ma ta ɓē nlɛ̀dɛk. 4 Inyǔlɛ̄ hi jaàm li ŋgwee ni Nyāmbɛɛ̀ jɔn li ŋkɔ̀mɔl ŋkɔ̀ŋ hisi. Ndi kɔ̀mɔ̀l i bikɔ̀mɔl ŋkɔ̀ŋ hisi yɔ īni lɛ, hemlɛ̀ yes. 5 Ǹjɛɛ ni à yè nu à ŋkɔ̀mɔl ŋkɔ̀ŋ hisi, ndik nū à nhēmlɛ lɛ Yesù à yè Mǎn Nyāmbɛɛ̀?
6 Yesù Krǐstò nyɛn à yè nu à lǒl mālēp nì macèl, hà i kède màlep mɔtāma ɓee, ndi i kède màlep nì i kède màcèl. Ndi Mbuu nyɛn à yè m̀ɓɔ̀gmbògi, inyǔlɛ̄ Mbuu à yè màliga. 7 Inyǔlɛ̄ ɓàɓɔ̀gmbògi ɓa ye ɓāâ i ŋgìì, Ìsaŋ, Ɓàŋga nì Mbuu Mpubi; ndi ɓana ɓɔɓaâ ɓa ye wàda. 8 Ndi ɓàɓɔ̀gmbògi ɓa ye kì ɓaâ ŋkɔ̀ŋ hisi, mbuu, nì màlep, nì màcèl. Ndi ɓana ɓɔɓaâ ɓa ye kīŋ yadā inyùu m̀pɔ̀m jâm wada. 9 Iɓālɛ̄ dì ńyɔ̀ŋ mbogī ɓòt ɓa mɓɔ̀k, ŋgɔ mbògi Nyāmbɛ ì nlɔ̀ɔ̀. Inyǔlɛ̄ mbògi Nyāmbɛ ìni, lɛ à mǎl ɓɔ̀k mbogī inyùu Màn weè. 10 Tɔ̀njɛɛ à nhēmlɛ Man Nyāmbɛɛ̀
	à gwèe mbògi ìni i kède yeè. Ndi mùt nì mùt à nhēmlɛ
	ɓe Nyambɛɛ̀, à m̀mal yiīlha nyɛ mùt bìtɛmbɛɛ, lakìi à bihēmlɛ ɓe mbogī Nyāmbɛ à mǎl ɓɔ̀k inyùu Màn weè.
	11 Ndi mbògi ìni ì yè lɛ, Nyambɛ à bitī ɓes nìŋ ɓɔgā, ndi nìŋ ini i ye ī kède Màn weè. l 12 Nu à gwèe Mǎn nyɛn à gwèe nìŋ; nu à gwèe ɓē Man Nyāmbɛɛ̀ à gwèe ɓē niìŋ.
	Yi inyùu nìŋ ɓɔgā
	13 Mɛ̀ m̀mal tiīlna ɓee màm mana lɛ ndi ni yi lɛ̄ nì gwèe nìŋ ɓɔgā, ɓèè ɓa nì nhēmlɛ joy li Man Nyāmbɛɛ̀, nì lɛ nì kòli hemlɛ i jòy li Man Nyāmbɛɛ̀. 14 Ndi màkend dì gwèe bīsū gwee, mɔ māna lɛ, iɓālɛ̄ dì ńyàgal nyɛ jàm kǐŋgèdà sòmbòl yee, wɛ̀ɛ à nnōgol ɓes. 15 Ndi i ɓā kì lɛ dì ńyī tɔy lɛ à nnōgol ɓes inyùu tɔ̀ kinjɛ̄ jàm dì ńyàgal nyɛ, wɛ̀ɛ dì ńyī ki lɛ̄ dì gwèe yāga màm dì biyàgal nyɛ̄nī. 16 Iɓālɛ̄ mùt à ntɛ̄hɛ maasāŋ a mɓɔ̀ŋ ɓeba, ndi hà i nyɛ̂mb ɓee, wɛ̀ɛ à ǹlama sɔɔhɛ̀ ndi Nyāmbɛ à gatī nyɛ nìŋ inyùu ɓā ɓā mɓɔ̀ŋ
	ɓeba, ndi hà i nyɛmb ɓee. Ndi mùt à yè kì lɛ à ɓɔŋ ɓeba i nyɛ̂mb; inyùu ndòŋ jàm ì, mɛ̀ ŋkàl ɓe mɛ lɛ̄ mùt à kòli sɔ̄ɔhɛnɛ muù. 17 Ŋgɔ ŋgìtɛlɛ̂bsep yɔ̀sonā ì yè ndigi ɓēba.
	Ndi ɓeba yada i yê, i ī ta ɓē i nyɛɛ̀mb.
	18 Dì ńyī lɛ hi muùt à ŋ̀gwee ni Nyāmbɛɛ̀ à mɓɔ̀ŋ ɓe ɓeba; ndi Mùt à bigwēe ni Nyāmbɛɛ̀ à ntēeda nyɛ; tɔ̀ mùt m̀ɓɛ
	à ntīhba ɓe nyɛ. 19 Dì ńyī lɛ dì yè ɓa Nyambɛ̂, ndi ŋ̀kɔ̀ŋ
	hisi wɔnsonā u niŋī ī sī ànɛ̀ mût m̀ɓɛ. 20 Ndi dì ńyī lɛ Mǎn Nyāmbɛ à lɔ̀ɔ, nì lɛ à mǎl tī ɓes pèk lɛ di yi nū à yè ɓàŋga.
	Ndi dì yè i kède nū à yè ɓàŋga, lakìi dì yè i kède Màn weē Yesù Krǐstò. Nyɛn à yè Nyambɛ nū à yè ɓàŋga, yàk nì nìŋ ɓɔgā. 21 À ɓɔn ɓàtidigi, tada yāga ɓeeɓɔmɛ̀dɛ inyùu bìsat.


	
2 Yòhanɛ̀s
1
	
1 Mɛ̀ m̀maŋ ntoŋ, mɛ̀ ntìlna nyaŋgō, ǹtɔlɔ̂k mudàa, yàk nì ɓɔ̀n ɓee, ɓa mɛ̀ ŋgwēs i kède màliga, ndi hà ndigi mɛ̀tama ɓee, ndi yàk ɓɔɓasonā ɓa ńyī maliga, 2 lakìi màliga ma yiī ī kède yês, ndi ma gaɓā ki nì ɓès i ɓɔ̀ga ni ɓɔ̀ga. 3 Kàrîs ì nlòl ni Nyāmbɛ Tàtâ, nì Ŋwɛ̀t lɛ Yesù Krǐstò, Màn nu Ìsaŋ, i kède màliga nì gwehâ, i ɓa nì ɓèe, nì kɔ̀nàŋgɔɔ, nì ǹsàŋ.
	Tèŋɓɛ̀ nì màeba ma Kr�stò
	4 Mɛ̀ bikɔ̀n masee ŋgandàk lɛ mɛ̀ bikɔ̄ba ɓɔn ɓɔŋ ɓàhɔgi ɓa nhyūmul i kède màliga, kǐŋgèdà lìtìŋ dì kǒs yāk Tàtâ.
	5 Jɔn, à nyaŋgō, jàm mɛ̀ nsɔ̄ɔhɛ wɛ hānaànɔ li ta ɓē
	wɛ̌ŋgɔ̀ŋlɛ mɛ̀ ntìlna wɛ lìtìŋ li yɔndɔ, ndi li ye ndīgi ǹlòmbi litìŋ dì ɓeè dì gwèe ìlɔ̀ yaga biɓòdlɛnɛ, jɔ līni lɛ, di gwehna. m 6 Ndi gweha ì, yɔ īni lɛ, di hyomok kǐŋgèdà màtìŋ mee. Ŋgɔ halā à yè lìtìŋ nì nɔk ìlɔ̀ yaga biɓòdlɛnɛ, lɛ nì ǹlama hyumul mû. 7 Inyǔlɛ̄ ŋgàndàk ɓàyùmùs ɓòt ì m̀mal kɛ nī ŋ̀kɔ̀ŋ hisi, ɓɔn ɓa mpāhal ɓe lɛ Yesù à lɔ̀ɔ ī
	kède mìnsòn. Ǹyùmùhɓòt nyɛmɛ̀dɛ nû, yàk nì ŋ̀kɔ̀lɓà Krǐstò. 8 Ɓèèɓɔmɛ̀dɛ yɔ̀ŋa nī yihɛ, lɛ nì ce ɓaŋ mìnsɔn dì bigwɛ̀l i kède na᷆n, ndik lɛ̄ ni koōs ǹsaâ u yoni. 9 Tɔ̀njɛɛ à nhòs, ndi à teŋɓɛ ɓe ni màeba ma Kr�stò, à gwèe ɓē
	Nyambɛɛ̀. Tɔ̀njɛɛ à tìŋi nì màeba ma Kr�stò, à gwèe Ìsaŋ
	nì Màn ɓɔɓaà. 10 Jɔn īɓālɛ̄ mùt à ǹlɔ nyɔ̄ɔ̄ ɓěnī, ndi à lɔnā
	ɓe maēba mana, nì lɛɛgɛ ɓaŋ nyɛ̄ ndāp na᷆n, tɔ̀ kàl nì kàl ɓaŋ nyɛ̄ lɛ, Dì ǹyegā wɛɛ̀; 11 inyǔlɛ̄ mùt nì mùt à ŋkàl nyɛ
	lɛ, Mɛ̀ ǹyegā wɛɛ̀, wɛ̀ɛ à ŋ̀adɓa ni mìnsɔn ŋwee mìmɓɛ.
	Màyègà ma nsōk
	12 Tɔ̀ lakìi mɛ̀ gwèe ŋgàndàk màm ìpɛ i tìlnà ɓèe, mɛ̀
	ŋgwēs ɓe mɛ lɛ̄ mɛ tilā mɔ̄ nì tintè munu lipɛ̄p, ndi mɛ̀
	mɓɔ̄t ŋɛm lɛ mɛ̀ nlɔ̀ nyɔɔ̄ ɓěnī i kwɛ̀l mbɔ̀m ni mbɔ̀m, lɛ
	màsee mes ma ɓa ǹyɔnɔ̂k.
13 Ɓɔ̀n ɓa ntɛbɛ̂k manyuŋ nu mùdàà ɓa ńyegā wɛɛ̀.

3 Yòhanɛ̀s
1
	
1 Mɛ̀ m̀maŋ ntoŋ, mɛ̀ ntìlna Gayòn nugwēhaà, nu mɛ̀ ŋgwēs i kède màliga. 2 À nugwēhaà, mɛ̀ nsɔ̄ɔhɛ Nyambɛ lɛ̄ gwɔ̀m gwɔbisonā ù gwèe bi tɔɔ, ù ɓâk kì mboo, kìkìi yàk màm ma ŋɛm wɔŋ ma ntɔ̄ɔ. 3 Mɛ̀ yèe mɛ̀ ŋkɔ̀n masee ŋgandàk i ŋgèdà lògtatā yēs i nlɔɔ̀, ɓa ɓɔgɔ̀k kì mbògi inyùu màliga mɔŋ, kìkìi ù nhyūmul i kède màliga. 4 Mɛ̀ gwèe ɓē mɛ màsee màpɛ ma nlɔ̀ɔ̀ mana, i nɔ̄k lɛ̄ ɓɔ̀n ɓɛ̂m ɓa nhyūmul i kède màliga.
	
5 À nugwēhaà, ù lìgi yāga i kède mìnsɔn ŋwɔminsonā ù ŋgwèlel lôgtatà yes, ndi lɔŋgɛ lɔ̄ŋgɛɛ̀ ɓa ɓā ye ɓàkèn, 6 ɓɔn ɓa biɓɔ̀k ki mbògi hana bisū bi ntoŋ inyùu gwēha yɔ̄ŋ. Ù gaɓɔ̀ŋ lɔŋgɛ̂ iɓālɛ̄ ù ǹtibil celēl ɓɔ inyùu lìkè jap nyà ì galēmel Nyambɛɛ̀, 7 inyǔlɛ̄ ɓa bikìl inyùu jòy li Kr�stò, ndi ɓa tà ɓa yɔŋ ɓe yɔm ni bìlɔ̀ŋ bìpɛ. 8 Jɔn ɓès ɓɔn dì ǹlama y�s ndòŋ ɓôt ini, lɛ ndi di yilā ɓàsɔ ɓap ɓa ɓagwɛ̀lǹsɔn inyùu màliga.
9 Mɛ̀ bitìlna ntoŋ, ndi Dìòtrefè, nu à ǹhandɓɛ yeēnɛ bisu i kède yâp, à nlɛ̄ɛgɛ ɓe ɓes. 10 Jɔn iɓālɛ̄ mɛ̀ ǹlɔ̂, mɛ̀ gaɓìgda minsɔn ŋwee à mɓɔ̀ŋ, kìkìi à mpòɛ hɔp i sɔ̀k ɓès ni bìɓàŋga bìɓɛ; ndi à nsōk ɓe tɔ hà. Ŋgɔ tɔ̀ yìs à ńyìs ɓe lôgtatà yes, ndi à nsòŋa ki ɓòt ɓa ŋgwēs yiīs ɓɔ, nì pemês kì ɓɔ ntōŋ.
	11 À nugwēhaà, ù kona ɓaŋ màm ma ye ɓēba, ndik mā
	mā ye lɔ̄ŋgɛɛ̀. Mùt à mɓɔ̀ŋ lɔŋgɛ nyɛ̄n à yè nu Nyāmbɛɛ̀, ndi nu à mɓɔ̀ŋ ɓeba, à ǹtɛhgɛ̀ ɓe Nyambɛ̂. 12 Ɓòt ɓɔɓasonā
	ɓa mɓɔ̀k mbogī lām inyùu Dèmètrǐò, yàk màliga mɔmɛ̀dɛ
	ma mɓɔ̀k nlèlèm mbogī inyùù yeè; yàk ɓès kî dì mɓɔ̀k mbogī, ndi ù ńyī lɛ mbògi yes ì yè hɔ̀dɔ.
13 Mɛ̀ ɓak mɛ̀ gwèe ŋgàndàk màm i tìlnà wɛ̀, ndi mɛ̀
nsòmbol ɓe mɛ tìlna wɛ mɔ̄ nì tintè nì sao. 14 Ndi mɛ̀ mɓɔ̄t ŋɛm i tɛ̄hɛ wɛ̀ ndèk ŋgèdà, ndi dì gakwɛ̀l mbɔm ni mbɔ̀m.
15 Ǹsàŋ u ɓa nì wɛ̀. Màwanda mes ma ńyegā wɛɛ̀. Yègna mɛ̀ màwanda, hi mût nì jǒy.
	
	
Yudàs
1

1 Mɛ̀ Yudà, o ŋ̀kɔ̀l Yesù Krǐstò, nì mànyaŋ Yàkobò, mɛ̀ ntìlna ɓa ɓā ye ɓàsèblaga, ɓàpubhaga ni Nyāmbɛ Tàtâ, ɓa ɓā ye kì ǹteedàgà nì Yesù Krǐstò. 2 Kɔ̀nàŋgɔɔ i ɓol ī ŋgìi na᷆n, nì ǹsàŋ nì gwehâ.
3 À ɓagwēhaà, ŋgèdà mɛ̀ binyàmnda i tìlnà ɓèè inyùu tɔ̄hi yēs ɓes ɓɔɓasonā, mɛ̀ ɓe lama tìlna ɓee nì ɓehɛ ɓèè lɛ ni hyanda ɓàŋga lìhyandgà inyùu hēmlɛ̀ i ī tīna ɓapūbhaga ŋgèlè yàda inyùu yɔ̄sonā. 4 Inyǔlɛ̄ ɓòt ɓàhɔgi ɓa mmal ɔɔ̄nd ndidì i kède na᷆n, ɓɔn mbàgi nōgoòs ì ɓǒk tìlɓa kobā lɛ ɓa koōs; ɓàyàn ɓàsɛ̀, ɓa hyɛlɛ̀k kàrîs ì Nyambɛ wès biyogdà, ɓa taŋɓàgà m̀pɔ̀m Ŋwɛt lɛ Nyambɛ̂ nì Ŋwɛ̀t wes Yesù Krǐstò.5 Ndi tɔ̀ lakìi nì yi jɔ̄ ŋgèlè yàda, mɛ̀ ŋgwēs ɓiīgdaha ɓee lɛ, ŋgèdà Ŋwɛ̌t à tɔhɔl ɓòt ɓee, à nyɔdɔl ɓɔ lɔ̀ŋ Egîptò, p i mbūs hālà à yik ce ɓā ɓā hēmlɛ ɓēe. 6 Yàk aŋgɛ̀l i ī pāmɓa nì ànɛ̀ yap, ndi i yek ɓaŋgā yaāp lìyèènɛ, à ɓii yɔ nì ŋgàdà ɓɔ̀ga i kède jǐbɛ̀, lɛtɛ̀ɛ̀ i kos mbagī ŋgwà ŋ̀kɛŋi. 7 Halā kì nyɛn Sōdòm nì Gòmorà, nì mìŋkɔ̀ŋ mìmpɛ mi ɓā ŋwɔ̄ ɓɛ̀bɛ̀ɛ̀, mi yāba nì ndèŋg kàyàda kìkìi ɓɔ̄, mi ɔdɓɛ̀gɛ̀ mìnsòn mìmpɛ mbūs, jɔn mi ɓembī kìkìi yìmbnɛ i kòs nogôs i hyee hi ɓɔgā. 8 Halā kì nyɛn yàk ɓana i kède bìɛ̌ɛ̄m gwap ɓa mpùŋgul minsòn, ɓa yanàk ànɛ̀, ɓa ôbhàk kì ɓa lipem mǒy. 9 Ndi aŋgɛ̀l bìsu lɛ Mikàɛ̂l, r ŋgèdà ɓɔnà nsɔ̀hɔ̀p ɓa kàŋna hɔ̄p, ɓa pênàgà inyùu mìm Mosè, à làa ɓē kandal nyuu i pēmeès mbàgi lìòbòhjǒy i kɔ̀lɓà nyɛ, à kǎl ndīk nyɛ̄ lɛ, Ŋwɛ̀t a kond wɛ̀. s 10 Ndi ɓana ɓa nsɔ̀l tɔ̀ mambɛ̄ maàm ɓa ńyī ɓēe, ndi màm ɓa nnɔ̄k kǐŋgèdà lìgweâk kìkìi bìhègel bi gweē ɓē yi, i kède màm mana nyɛn ɓa ŋòbhànà. 11 Ŋgɔɔ nì ɓɔ! Inyǔlɛ̄ ɓa nnoŋōl njɛɛ̄l Kàîn, t ɓa soobɛ i kède bìyòmòk bi Balàm u inyùu ǹsaâ, ɓa ciba ki ī kède lìsànda li Korà. v 12 Ɓɔ yaga ɓɔn ɓa ye mìnsɔ̀lɓɛ̀ mi ŋgɔ̂k i kède màŋgànd manân ma gweha ŋgèdà ɓa ntìba ni ɓèe, ɓa jehâk ɓɔmɛ̀dɛ iɓaɓe wɔŋi; ɓa ye ɔ̀nd i gweē ɓē malep, i mbɛ̀bi ì ŋkɛ̀nà; ɓa ye mìnsàs mi biɛ mi gweē ɓē matam, ɓàwɔga ŋgèlè iɓaà, ŋ̀gwèyâk hisī nì mìŋkàŋ; 13 màŋgudga ma tuyɛ mā mā ńyī ɓe ŋànɛ̀; ɓa pemhàk màm map ma ŋ́wēha nyuu wɛ̌ŋgɔ̀ŋlɛ màhus; ɓa ye còdot di ŋkɛ̀ mbɔ̄m, inyùù yap nyɛn ŋgàŋgàŋ jǐbɛ̀ ì yè m̀ɓiâk i ɓɔ̀ga. 14 Yàk Enɔ̀k, w mùt à ǹyonos ɓasâmbɔk ìɓòdòl Adàm, à podol ɓɔ̄ bìnděē lɛ, Nùnakì, Ŋwɛ̌t à lɔ̀ɔ nì ɓapūbhaga ɓee dìdùn nì dìdùn, 15 i ɓɔ̀ŋ ɓɔɓasonā kǐŋgèdà mbàgi, nì inyùu yɔ̄yɔɔ̀y ɓàyàn Nyambɛ ɓɔ̄ɓasonā inyùu mìnsɔn ŋwap ŋwɔminsonā mi liyàn Nyambɛ mī ɓā ɓā ɓɔɔ̀ŋ nì lìyàn Nyambɛ̂, nì inyùu mìnlɛ̀dɛk mi mâm ŋwɔminsonā ɓàɓɔ̀ŋɓeba ɓa ńyàn Nyambɛ ɓā ɓā pɔt ī kɔ̀lɓà nyɛ. 16 Ɓana ɓa ye ɓòt ɓa minhùŋɓɛ̀, ɓòt ɓa mintɔ̀gdɛ̀, ɓa ŋɔ̄dɓɛ minhɛŋa ŋwap mbūs, ɓa ŋkùmb kiŋ ni bìɓàŋga bìkɛŋi, ɓa ɓiblàk ɓòt lelè lɛ ndi ɓa kos lɔ̄ŋgɛɛ̀. 17 Ndi ɓèe, à ɓagwēhaà, ɓìgdana bìpodol bi ɓǒk pōda ni ɓàoma ɓā Ŋwɛt weēs Yesù Krǐstò, 18 kìkìì ɓa ɓe kal ɓèè lɛ, Ŋgèdà ì nsōk ɓòt ɓa yak ɓa gapām, ɓa ɔdɓɛ̀gɛ̀ mìnhɛŋa ŋwap, mi mī ńyàn Nyambɛ̂. 19 Ɓana ɓɔn ɓa nlɔ̀na mbagla ɓɔmɛ̀dɛ, ɓa ye ɓòt ɓa ligweâk, lakìì ɓa gweē ɓē Mbuu.20 Ndi ɓèe, à ɓagwēhaà, holhaga hēmlɛ̀ nân i ī nlòòha pubhaga nì sɔɔhɛ̀gɛ̀ i kède Mbūu M̀pubi, 21 nì teedàgà ɓèèɓɔmɛ̀dɛ i kède gwēha Nyāmbɛɛ̀, nì tèŋèk mìŋɛm ni kɔ̀nàŋgɔɔ Ŋwɛt wes Yesù Krǐstò ìkɛ̀pam nìŋ ɓɔgā. 22 Kɔ̀na ɓā ɓàhɔgi ɓa mpèèna ŋgɔɔ nì gwèèlàk ɓàŋga yī; 23 nì tɔhlàk kì ɓahɔ̄gi nì wɔ̀ŋi ŋɛ̄m, nì kwahlàk ɓɔ i hyèe; nì ɔ̀ɔ̀k yaga tɔ sɔ̄di ì yè ǹtɔnɔ̂k nì màhindi ma minsòn.24 Inyùu nū à gwèe ŋgùy i tāt ɓèè lɛ nì ɓààgɛ ɓâŋ, nì i tēe kì ɓèè bisū bi lipem jee nì màsee màkɛŋi iɓaɓe nsɔ̀hi, 25 Inyùu nū à yè m̀pɔ̀m Nyambɛ wāda nu pèk nì Ǹtɔhɔ̂l wès inyùu Yēsù Krǐstò Ŋwɛ̀t wês, bìɓegês bi ɓa nì nyɛ, nì lìpem, nì ànɛ̀, nì ŋgùy, hanânɔ, nì i ɓɔ̀ga. Ààmɛ̀n.
	
	
Màsɔ̀ɔ̀là
1


1 Màsɔ̀ɔ̀là ma Yesù Krǐstò, ma Nyāmbɛ à ti nyɛ̄ i ēba mìŋkɔ̀l ŋwee màm ma nlama gwelā i mbūs ndèk ŋgèdà, ndi à ɔm aŋgɛ̀l yèè lɛ i eba ŋ̀kɔ̀l wee Yohānɛ̀s màm mana; 2 nyɛn à mɓɔ̀k mbogī inyùu ɓàŋga Nyambɛ̂, nì inyùu mbògi Yēsù Krǐstò, halā à yè lɛ màm mɔmasonā à bitɛ̄hɛɛ̀.3 Nu à ŋāŋ, yàk nì ɓa ɓā ŋɛ̄mblɛ biɓàŋga bi ɓapodôl bini, ɓa teedàgà kì màm ma ntilɓa muù ɓa ye ǹsǎyɓàk, inyǔlɛ̄
ŋgèdà ì gwèe nì mɔ̀ɔ.Yòhanɛ̀s à ńyèga mintoŋ minsâmbɔk
	4 Mɛ̀ Yòhanɛ̀s, mɛ̀ ntìlna mintōŋ minsaàmbɔk mi ye Āsìà: Kàrîs ì nlòl ni nū à yè,
	nyɛn à ɓa, nyɛ ki nyɛ̄n à
	nlɔ̀ i ɓa nì ɓèe nì ǹsàŋ; y
	nì mimbūu minsaàmbɔk
	mi ye bīsū bi yeēnɛ yee
	anɛ̀;
	5 yàk nì Yesù Krǐstò,
	m̀ɓɔ̀k mbògi nu
	ɓōnyoni, m̀ɓòggwee
	ī kède ɓàwɔga, nì nu à
	yè ŋ̀ànɛ̀ ŋgìi bìkiŋɛ bī
	hisi.
	Inyùu nū à ŋgwēs ɓes,
	à jòa kì ɓès biɓeba
	gwes nì màcèl mee,
	6 ndi à ɓɔ̌ŋ ɓès lɛ di ɓa
	ŋgìm ànɛ̀, di ɓa kì
	bìprǐsì bisū bi Nyambɛ
	wèè nì Ǹsaŋ; lìpem li ɓa nì nyɛ nì ŋgùy i
	ɓɔ̀ga ni ɓɔ̀ga. Ààmɛ̀n. z
	7 Nùnakì, à nlɔ̀ ni ɔ̀nd, a
	ndi hi yaga jìs li gatɛ̄hɛ
	nyɛ, yàk nì ɓa ɓā ōm
	nyɛ̄; b
	ndi màten ma hisi
	mɔmasonā ma gayàmhɛ
	ni mìnlend inyùù yeè.
	Ŋ̀ŋ̂. Ààmɛ̀n.
	8 Ŋwɛ̀t lɛ Nyambɛ à
	ŋkàl lɛ, Mɛ̌n mɛ̀ yè Alfà
	nì Òmegà, * lìɓòdlɛnɛ nì lìsugul, nu à yè, nyɛn à ɓa, nyɛ
	ki nyɛ̄n à nlɔ̀,
	Ɓayɛ̂mlikɔ̀k.
	Yǐndà i Man Mùt
	9 Mɛ̀ Yòhanɛ̀s, mǎsɔ̄ŋ
	na᷆n, nì sɔlôŋ nàn i kède
	njīihà, nì ànɛ̀, nì honɓà
	dì gwèènɛ yāk Yēsù Krǐstò, mɛ̀ lìkedêl li bisu nì li lī nsōk i hɔ̄p Griīkìà; bìɓòdlɛnɛ nì lìsugul li mâm mɔmasonā. Màs 21: 6; 22: 13
	ɓeè i òn Patmòs*
	inyùu ɓàŋga Nyambɛ nì
	mbògi Yēsù Krǐstò.
	10 Mɛ̀ ɓeè i kède Mbūu
	i kɛ̄l Ŋwɛ̀t, nì mɛ̀ mɛ̀
	nɔk sɔsɔ̄ kīŋ mbūs yɛɛ̀m
	wɛ̌ŋgɔ̀ŋlɛ sep,
	11 à kàlàk lɛ, Mɛ̌n mɛ̀ yè Alfà nì Òmegà, Nu à mɓòk nì Nu à nsōk;
	Tìla màm
	ù ntɛ̄hɛ i kède kààt, u
	ɔm yɔ̀ mintōŋ
	minsaàmbɔk mi ye Āsìà lɛ Èfesò, nì
	Smirnà, nì Pɛ̀rgamò, nì
	Tìàtirà, nì Sardè, nì
	Fìlàdɛlfìà, nì Làòdìkeà.
	12 Ndi mɛ̀ bihyɛ̀lɓa lɛ
	mɛ ɓeŋgɛ̄ kīŋ ì podhak
	mɛ̂. Mɛ̀ hyɛ̀lɓa ɓàŋ, mɛ
	tɛhɛ biteenɛ bi bituŋgɛŋ
	bi gôl bisâmbɔk;
	13 mu ŋgɛ̀mbɛ bìteenɛ
	bi bituŋgɛŋ mɛ̀ tɛhɛ ki
	mùt wàda à pòngà mǎn
	mùt, à ɓâk à heeba
	ǹtìŋgìl mbɔt lɛtɛ̀ɛ̀ nì
	makòò, ɓànidɓaga ni
	ŋgōli go᷆l maŋgānda ma
 Mǎn òn wàda nyɔɔ̄ i tūyɛ Ēgèè, mòm masâmbɔk ma kilòmedà lìnyɔdi ŋkɔ̀ŋ Efesò.
	14 Ndi ŋ̀ɔ wee u ɓē pop
	nì còŋ cee kìkìi
	bìpuba bi mahùù ma
	ntomba, nì kìkìi pɛ̄m;
	yàk mìs mee ma lɔŋɔ̂k
	wɛ̌ŋgɔ̀ŋlɛ lìndòmbò li
	hyee;
	15 ndi màkòò mee ma
	ɓē ponà màmuna ma
	kuī ndɔ̀ɔ̀mm i
	ɓùp hìuu, yàk kiŋ yeē
	wɛ̌ŋgɔ̀ŋlɛ lìòmòk li
	ŋgandàk malep.
	16 Ndi à ɓeè à gwèe
	còdot disâmbɔk i wɔ̀ɔ̀
	wee waalōm; pànsɔ̀ŋ
	màlɔ̀ imaà, ì nhɔ̄ɔ, ì
	pemlàk kì i nyɔ̀ wee,
	yàk su wee u ɓayàk
	wɛ̌ŋgɔ̀ŋlɛ jɔ̀p i ŋgèdà
	hyàŋgaa hi nnyāy.
	17 Ndi mɛ̀ tɛhɛ ɓǎŋ nyɛ̄,
	mɛ̀ ɓɛha i sī yee makòò
	kìkìi mìm. Nì nyɛ à kehī
	wɔɔ wee waalōm ŋgìì
	yɛ̂m, à kal lɛ, Ù kɔ̀n ɓaŋ
	wɔ̀ŋi; mɛ̌n mɛ̀ yè nu à
	mɓòk nì nu à nsōk,
	18 nì nu à nnìŋ; mɛ̀ ɓeè
	ŋ̀wɔga, ndi nǔnkì, mɛ̀
	yè i nìŋ i ɓɔ̀ga ni
	ɓɔ̀ga, mɛ̀ gwèe kì dìlìbà
	di nyɛ̂mb nì di Hadè.
	19 Jɔn tìla nī màm ù
	m̀mal tɛhɛɛ̀, nì ma mā
	yeè, yàk nì màm ma
	gaɓā ma ŋgwèla i
	mbūs.
	20 Jìmb inyùu còdot
	disâmbɔk ù m̀mal tɛhɛ i
	wɔ̀ɔ̀ wɛ̂m waalōm, nì
	inyùu bìteenɛ bi
	bituŋgɛŋ bi gôl
	bisâmbɔk, jɔ līni lɛ,
	còdot disâmbɔk di ye
	yàà aŋgɛ̀l i mintoŋ
	minsâmbɔk, yàk bìteenɛ
	bi bituŋgɛŋ bisâmbɔk bi
	ye mìntoŋ minsâmbɔk.

Màsɔ̀ɔ̀là
2

1 Tìlna āŋgɛ̀l ǹtoŋ Efesò lɛ,Nu à kobda còdot disâmbɔk i wɔ̀ɔ̀ wee waalōm, nu à ŋkììŋa i ŋgɛ̀mbɛ bìteenɛ bi bituŋgɛŋ bi gôl bisâmbɔk à ŋkàl i màm mana lɛ, 2 Mɛ̀ ńyī minsɔn ŋwɔŋ, ndùmbɓà yɔ̀ŋ, nì honɓà yɔŋ, nì lɛ ù nlà ɓe nihbɛ ɓôt ɓàɓɛ, nì lɛ ù biwàn ki ɓā ɓā ŋkàlɓa lɛ ɓa ye ɓàomâ ndòmlɛ ɓa ta ɓēe, ndi ù bilèba lɛ ɓa ye ɓòt ɓa bitɛ̄mbɛɛ. 3 Ù gwèe hōnɓà, ù
binīhbɛ̀ kì, ù bisāl ki īnyùu jòy jɛ̂m, ndi ù biwāa ɓēe. 4 Ndi mɛ̀ ntɔ̀gha wɛ lɛ̄ ù biŋwàs gweha yɔ̄ŋ i biɓòdlɛnɛ. 5 Hɔŋɔl nī hɔ̀ma ù ɓênɛ̀ wɛ̀ ŋgì kwɔ̀, ndi u hyɛlŋ̀ɛm, u ɓɔŋ kì minsɔ̄n ù ɓe ɓɔ̂ŋ biɓòdlɛnɛ; hà halā ɓēe, ki mɛ̀ nlɔ̀ i wɛ̌nī, mɛ heā tēenɛ yɔŋ tuŋgɛŋ i hɔ̀ma weè, ɛglɛ wɛ̀ɛ ù ǹhyɛl ŋɛm. 6 Ndi ù gwèe jàm lini, lɛ ù ŋɔ̀ɔ̀ minsɔn mi ɓôt ɓa Nikòlaò, kìkìi yàk mɛ̀ mɛ̀ ŋɔ̀ɔ̀ ŋwɔ. 7 Nu à gwèe mào a nɔk jàm Mbuu à ŋkàl mintoŋ. Nu à ŋkɔ̀mɔ̀l, mɛ̀ gatī nyɛ kùndɛ̀ i jɛ̄ ɛ̄ niìŋ, i ī ye ī Pàràdîs  Nyambɛ̂.8 Tìlna kì aŋgɛ̀l ǹtoŋ Smirnà lɛ, Nu à mɓòk nì nu à nsōk, nu à ɓa ŋ̀wɔga ndi à kondɛ̄ niìŋ, nyɛn à ŋkàl i màm mana lɛ, 9 Mɛ̀ ńyī minsɔn ŋwɔŋ, nì njiihà yɔ̀ŋ nì sàmb wɔŋ [ndi ù yè ŋ̀gwàŋ], yàk nì lìòbòhjòy li ɓa ɓā ŋkàlɓa lɛ ɓa ye Lòk Yudà, ndòmlɛ ɓa ta ɓēe, ɓa ye ndīk ǹtoŋ Saatàn. 10 Ù kɔ̀n ɓaŋ màm ù ǹlama sɔn njɔnɔk wɔ̀ŋi. Nǔnkì, ǹsɔ̀hɔ̀p à nyegi ī lɛ̀ŋ ɓèè ɓahɔ̄gi i ndāp mɔ̀k lɛ ni nɔdana, ni nɔk kì njiihà jòm li dilɔ. Teeda hēmlɛ̀ lɛtɛ̀ɛ̀ nì i nyɛ̀mb, ndi mɛ̀ gatī wɛ ǹtut nîŋ. 11 Nu à gwèe mào a nɔk jàm Mbuu à ŋkàl mintoŋ. Nu à ŋkɔ̀mɔ̀l nyɛ̌mb ì ǹyonos iɓaà e ì gaɓɔ̀ŋ ɓe nyɛ jàm.12 Tìlna kì aŋgɛ̀l ǹtoŋ Pɛrgāmò lɛ, Nu à gwèe pànsɔ̀ŋ màlɔ̀ imaà, ì nhɔ̄ɔ, nyɛn à ŋkàl i màm mana lɛ, 13 Mɛ̀ ńyī minsɔn ŋwɔŋ nì i hɛ̌t ù yììnɛ, lɛ hɔ̀ma nu à yè yèènɛ anɛ̀ i Saatàn, nì lɛ ù kobda jòy jɛ̂m, ndi ù bitāŋɓa ɓe hemlɛ̀ yɛ̂m, tɔ̀ dilɔ̄ di Antīpàs, mùt wɛ̀m mbògi nu hēmlɛ̀, nyɛn à binōla i kède na᷆n, hɔ̀ma Sātàn à
yììnɛ. 14 Ndi mɛ̀ ntɔ̀gha wɛ màm màhɔgi, inyǔlɛ̄ ù gwèe ɓòt nyɔ̀ɔ̂ ɓa ŋādɓɛ ni màeba ma Balàm, nu à eba Bālàk lɛ a nuŋgnɛ ɓɔ̀n ɓa Isrǎɛ̀l mbòŋɛ̀ i njɛ̀l, f lɛ ɓa jɛ bìsɛ̀sɛmà ɓa nsèmel bisat, ɓa kɛɛ̄ kì i ndèŋg. 15 Halā kì nyɛn yàk wɛ̀ ù gwèe ɓòt ɓa ŋādɓɛ ni màeba ma ɓôt ɓa Nikòlaò, ma mɛ̀ ŋɔ̀ɔ̀. 16 Jɔn hyɛ̌l ŋ̀ɛm; ndi hà halā ɓēe, ki mɛ̀ nhɔ̄ɔ lɔ wɛ̌nī, mɛ jos ɓɔ̄ gwèt ni pànsɔ̀ŋ ì mpēmel nyɔ̀ wɛ̂m. 17 Nu à gwèe mào a nɔk jàm Mbuu à ŋkàl mintoŋ. Nu à ŋkɔ̀mɔ̀l nyɛn mɛ̀ gatī Manà g ma solī, mɛ̀ gatī nyɛ pūba hiɓàŋa, yàk nì jòy li yɔndɔ ŋ̀kedlàk i ŋgìi hìɓàŋa, li mùt nyɛkǐnyɛ̄ à ńyī ɓēe, ndigi nū à ŋkòs jɔ.Ŋwìn inyùu ǹtoŋ Tiàtirà 18 Tìlnà kì aŋgɛ̀l ǹtoŋ Tiàtirà lɛ,Mǎn Nyāmbɛɛ̀, nu à gwèe mìs ma nlɔ̄ŋ wɛ̌ŋgɔ̀ŋlɛ lìndòmbò li hyee, màkòò mee kî ma pôngà màmuna lɛ ma kuī ndɔ̀ɔ̀mm h nyɛn à ŋkàl i màm mana lɛ, 19 Mɛ̀ ńyī
minsɔn ŋwɔŋ, nì gweha yɔ̄ŋ, nì hemlɛ̀ yɔŋ, nì màhola mɔ̄ŋ nì honɓà yɔŋ, nì lɛ mìnsɔn ŋwɔŋ mi nsōk mi ye ŋgàndàk ìlɔ̀ɔ̀ mi biɓòdlɛnɛ. 20 Ndi mɛ̀ ntɔ̀gha wɛ ndèk mâm, inyǔlɛ̄ ù ŋŋwàs mudàà lɛ Yèzabɛ̀l, i nu à ŋkàlɓa lɛ à yè m̀podôl, ndi à niigàgà mìŋkɔ̀l ŋwɛ̂m, à yùmhàk kì ŋwɔ lɛ mi kɛnɛ̄k ndèŋg, nì lɛ mi jɛk bìsɛ̀sɛmà ɓa nsèmel bisat. 21 Mɛ̀ bitī nyɛ ŋgèdà lɛ a hyɛl ŋ̀ɛm ndi à ntɔ̄p ɓe hyɛl ŋɛm lɛ a ŋŋwas ndèŋg yèè. 22 Nǔnkì mɛ̀ mɓɛ̄s nyɛ nàŋ kɔ̂n, ndi ɓòt ɓa yāba ndèŋg nì nyɛ, mɛ̀ jubūs ɓɔ̄ i kède njīiha kɛŋi, ɛglɛ wɛ̀ɛ̀ ɓa nhyɛl miŋɛm, ɓa ŋŋwas minsɔn ŋwap.
23 Ndi mɛ̀ gacē ɓɔn ɓee ni nyɛ̀mb; halā nyɛ̄n mìntoŋ ŋwɔminsonā mi gayī lɛ, mɛ̌n mɛ̀ yè nu à ŋ́wàn matihil ma miŋɛm; ndi mɛ̀ gatìmbhɛ hikìi mùt i kède na᷆n kǐŋgèdà mìnsɔn minân. j 24 Ndi mɛ̀ ŋkàl ɓee, yàk nì ɓa ɓapɛ, ɓa nì yè i Tìàtirà, ɓa nì mɓangà ɓe maēba mana, tɔ̀ yi ndīp maàm i Saatàn, kìkìì ɓa mɓèna pɔt; mɛ̀ ŋkòndɛ ɓe mɛ ɓèè mbɛgɛ̀ɛ̀ ìpɛ. 25 Ndi jàm nì gwèe kobdana jɔ̄ mɔ̀ɔ̀
lɛtɛ̀ɛ̀ mɛ̀ lɔ̂. 26 Ndi nu à ŋkɔ̀mɔ̀l, à yonhàk kì mìnsɔn ŋwɛ̂m lɛtɛ̀ɛ̀ nì lisūk, mɛ̀ gatī nyɛ kùndɛ̀ i ŋgìi bìlɔ̀ŋ bìpɛ; 27 ndi à ga-ànɛ ɓɔ nì ǹtɔŋgɔ kɛ̂y, kìkìì ɓa nnyùgut diɓɛ̀ɛ̀ di mmà dìɓɛ̀ɛ, k kìkìi yàk mɛ̀ mɛ̀ bikòs kundɛ̀ nì Tàtâ; 28 ndi mɛ̀ gatī nyɛ hyòdot hi mayɛ ma kɛl. 29 Nu à gwèe mào a nɔk jàm Mbuu à ŋkàl mintoŋ.


Màsɔ̀ɔ̀là
3

	
1 Tìlna kì aŋgɛ̀l ǹtoŋ Sardè lɛ, Nu à gwèe mìmbuu mi Nyambɛ mīnsaàmbɔk nì còdot disâmbɔk nyɛn à ŋkàl i màm mana lɛ, Mɛ̀ ńyī minsɔn ŋwɔŋ, nì lɛ ù gwèe jòy lɛ ù yè i nìŋ, ndòmlɛ ù yè ŋ̀wɔga. 2 Yěn pèè, u ledēs kì màm ma ŋgi yiī, ma mā nsòmbol wɔ; inyǔlɛ̄ mɛ̀ ǹtɛhgɛ̀ ɓe mɛ mìnsɔn ŋwɔŋ lɛ mi yoni bīsū bi Nyambɛ wɛ̀m. 3 Jɔn ɓìgda kìkìi ù bikòs nì nɔk màeba, u teeda kì mɔ, u hyɛl ŋ̀ɛm.Ndi i ɓā kì lɛ ù ǹyen ɓe peè, mɛ̀ galɔ̀ kìkìi mùt wǐp, ndi ù gayī ɓe ìmbɛɛ ŋgedà mɛ̀ galòl wɛ̂. 4 Ndi ù gwèe mǒy màhɔgi nyɔɔ̄ Sārdè, ɓòt ɓa binyɔ̀k ɓe mbɔt yap màhindi; mɛ̀ nì ɓɔ dì gahyōm loòŋ, ɓa heeba bìpuba bi mbɔt, inyǔlɛ̄ ɓa kolī. 5 Nu à ŋkɔ̀mɔ̀l, ɓa gahā nyɛ bìpuba bi mbɔt halà; mɛ̀ gasàs ɓe mɛ kì tɔ̀ jòy jee i kààt nìŋ, l ndi mɛ̀
gapāhal joy jee bisū bi Tatà, nì bisū bi aŋgɛ̀l yee. 6 Nu à gwèe mào, a nɔk jàm Mbuu à ŋkàl mintoŋ.7 Tìlna kì aŋgɛ̀l ǹtoŋ Filàdɛlfìà lɛ, Nu à yè m̀pubi, nì nu à yè ɓàŋga ɓaŋgā, nu à gwèe hìlìbà hi Davìd, nu à ńyìbìl, ndi mùt nyɛkǐnyɛ̄ à yibī ɓee, à ńyìbì kì, ndi mùt nyɛkǐnyɛ̄
à yibīl ɓee, m nyɛn à ŋkàl i màm mana lɛ, 8 Mɛ̀ ńyī minsɔn ŋwɔŋ. Nǔnkì, mɛ̀ ǹtee likòga ǹyǐblàgà i mbɔ̀m yɔ̂ŋ, li mùt nyɛkǐnyɛ̄ à nlà ɓe yibì, inyǔlɛ̄ ù gwèe ndèk ŋgùy, ù bitēeda ɓaŋgā yɛɛ̀m, ù taŋɓa ɓe tɔ jòy jɛ̂m. 9 Nǔnkì, mɛ̀
	gayɔ̀ŋ ɓôt ɓàhɔgi i kède ǹtoŋ Saatàn, ɓa ɓā ŋkàlɓa lɛ ɓa ye Lòk Yudà, ndòmlɛ ɓa ta ɓēe; ŋgɔ ɓa ntɛ̄mbɛɛ̀. Nǔnkì, mɛ̀ gaɓɔ̀ŋ ɓɔ lɛ ɓa lɔɔ̄, ɓa oop ī sī makòò mɔŋ, ɓa yi kì lɛn mɛ̌n mɛ̀ bigwēs wɛɛ̀. 10 Ndi lakìi ù bitēeda ɓaŋgā yɛɛ̀m nì honɓà, yàk mɛ̀ mɛ̀ gatēeda wɛ ŋgèdà mànɔ̀ɔ̀dɛ̀, ì ì nyegi ī lòl ŋ̀kɔ̀ŋ hisi wɔnsonā i nɔ̀ɔ̀dɛ̀ ɓa ɓā ńyèn hana hisī. 11 Mɛ̀ ǹnyegi ī lɔ̀; kobda yāga jàm ù gwèe mɔ̀ɔ̀ lɛ mùt à yɔ̀ŋ ɓaŋ ǹtut wɔŋ. 12 Nu à ŋkɔ̀mɔ̀l, mɛ̀ gayìlha nyɛ jèl i kède tēmpɛ̀l Nyambɛ wɛ̀m, à gapām ha ɓe kɛlkǐkɛ̄l; ndi mɛ̀ gatìla joy li Nyambɛ wɛ̀m munu nyùù yeē, nì jòy li ŋkɔ̀ŋ Nyambɛ wɛ̀m, Yèrusàlɛ̀m yɔ̀ndɔ, ì ì nlòl i ŋgìì yak Nyāmbɛ wɛ̀m, ì sòhòk, n yàk nì jòy jɛ̂m li yɔndɔ. 13 Nu à gwèe mào, a nɔk jàm Mbuu à ŋkàl mintoŋ.
14 Tìlna kì aŋgɛ̀l ǹtoŋ Laòdìkeà lɛ, Nu à yè Ààmɛ̀n, mùt ɓonyoni nì ɓàŋga m̀ɓɔ̀gmbògi, nì bìɓèe bi bihègel bi Nyambɛ̂, nyɛn à ŋkàl i màm mana lɛ, 15 Mɛ̀ ńyī minsɔn ŋwɔŋ lɛ ù nsūnɛ ɓēe, tɔ̀ lek ù nlēk ɓēe. Yɔɔ̂’, ɓalɛ ù ɓak lɛ ù sungɛ̀, tɔ̀lɛ ù legêk! 16 Halā nī nyɛn, lakìi ù ntàmb, ndi ù lek ɓee, tɔ̀ sunɛ̂ ù sunɛ ɓee, wɛ̀ɛ mɛ̀ nyegi ī cɔ̄ wɛ̀ i nyɔ̀ wɛ̂m. 17 Inyǔlɛ̄ ù ŋkàl lɛ, Mɛ̀ yè ŋ̀gwàŋ, mɛ̀ bikwès ki mɛ̀mɛ̀dɛ ŋ̀gwàŋ, kàyèlɛ jàm jɔkǐjɔ̄ li nhēŋel ɓe mɛɛ̀; ndi ù yi ɓe lɛ ù ɓèŋi, ù ŋkònha ŋgɔɔ, ù yè hìyɛba mu᷆t, nì mùt ndim, nì nu à yè ǹsɔ. 18 Mɛ̀ ntī wɛ màeba lɛ u sɔmb go᷆l i mɛ̌nī, ì ì binɔ̀ɔ̀dana ni hyèe, ndi u ŋgwaŋāp; nì lɛ u sɔmb bìpuba bi mbɔt inyùu hābaà, lɛ ù yɛli ɓaŋ i kòs wɔnyuu lakìi ù yè ǹsɔ; yàk nì m̀mǎbgà njâhbà i hɔ̄ɔ mìs mɔŋ lɛ u tɛhna. 19 Tɔ̀ ɓɔ̀njɛ ɓôt mɛ̀ nsìŋgɛ̀, mɛ̀ ńyɔ̄yɔy ɓɔ, mɛ̀ niigàgà kì ɓɔ; o jɔn lìgip nī, u hyɛl kì ŋ̀ɛm. 20 Nǔnkì, mɛ̀ tee līkòga, mɛ̀ ŋkɔ̀ɔ̀dɛ̀; iɓālɛ̄ mùt à ǹnɔk kiŋ yɛ̂m, ndi à yibīl likòga, mɛ̀ gajòp i nyɛ̄nī, mɛ̀ nì nyɛ di lôp. 21 Nu à ŋkɔ̀mɔ̀l, mɛ̀ gatī nyɛ kùndɛ̀ lɛ ɓěhnà nyɛ di yen hīsī loòŋ i yèènɛ yɛ̂m anɛ̀, kìkìi yàk mɛ̀ mɛ̀ kɔ̀mɔl, ndi mɛ yen hisī ɓes Tàta ī yèènɛ yee anɛ̀. 22 Nu à gwèe mào, a nɔk jàm Mbuu à ŋkàl mintoŋ.


Màsɔ̀ɔ̀là
4

1 Màm mana ma tāgɓɛ ɓǎŋ, nì mɛ̀ mɛ̀ tɛhɛ ŋwɛmɛl u nehi nyɔ̀ɔ ŋgìi, kiŋ bìsu mɛ̀ binɔ̄k wɛ̌ŋgɔ̀ŋlɛ ì sep, ì kal mɛ lɛ̄, Ɓɛdɛk nyɔ̀nɔ, ndi mɛ̀ gaēba wɛ màm ma nlama gwelā mbūs màm mana. 2 Kunda yada yaga mɛ̀ gwelā ni Mbūu; ndi nǔnkì, yèènɛ anɛ̀ ǹtegâk nyɔ̀ɔ ŋgìi, mùt wàda à ɓâk à yìi mū yèènɛ anɛ̀; 3 ndi mùt à ɓeè à yìi mù, à nɛngɛ̀ kìi ŋgɔ̀k yaspì nì ì sardì; ǹnyùm kì u bikēŋa yeēnɛ anɛ̀, bìnɛnnɛ gwee kìi èmerò. 4 Ndi mɛ̀ tɛhɛ ki mòm imaà ma biyèènɛ bi anɛ̀ mbòk inâ, bi keŋa yenɛ anɛ̀; mòm imaà ma mimaŋ mi ɓôt mbòk inâ mi ɓâk mi yiī mū bīyèènɛ bi anɛ̀, mi heeba bìpuba bi mbɔt; yàk nì mìntut mi gôl miŋɔ̄
ŋwap. 5 Ndi ŋwɛ̀gŋwɛ̀k à pemlàk mu yèènɛ, nì mbìmbà, nì mbàmbàt. Bìtuŋgɛŋ bisâmbɔk bi lɔŋɔ̂k kì ha bīsū bi yeēnɛ anɛ̀, bi bī ye mìmbuu mi Nyambɛ mīnsaàmbɔk, 6 yɔ̌m wɛ̌ŋgɔ̀ŋlɛ tuyɛ bìlas kìkìi krìstâl i ɓeè ha bīsū bi yeēnɛ anɛ̀; bìhègel bina bī gweē nìŋ, ɓàyɔnga ni mìs bisū nì i mbūs, bi ɓeè i ŋgɛ̀mbɛ yèènɛ anɛ̀, bi keŋa ki yɔ̄. 7 Hègel i bisu i ɓe ponà mbɔ̀ndɔ̀njèe; hegel i ńyonos biɓaà i pôngà ɔŋg nlom nyàgà; hègel i ńyonos biaâ i ɓangà su kìkìi mùt; yàk hègel i ńyonos bina ī poòngà ǹyògol u mpùùɛ̀. p 8 Bihègel gwɔ bina bī gweē nìŋ, hi yada mu ī ɓeè i gweē bìpàbay bisamàl, i ɓâk kì ǹyɔnɔ̂k nì mìs hɔma nyɛ̂nsô, yàk nì i kède; bi gweē ɓē nɔɔ̀y njǎmùha tɔ̀ jùu, bi kalàk ndigi lɛ̄, M̀pubi, m̀pubi, m̀pubi, Ŋwɛ̀t lɛ Nyambɛ̂, Ɓayɛ̂mlikɔ̀k, nu à ɓa, nyɛn à yè, nyɛ ki nyɛ̄n à nlɔ̀. q 9 Ndi hiŋgedà bìhègel bi gweē nìŋ bi ntī nu à yìi yèènɛ anɛ̀, nyɛ ki nyɛ̄n à nnìŋ i ɓɔ̀ga ni ɓɔ̀ga, lìpem nì bìɓegês nì màyègà, 10 yàk mìmaŋ mi ɓôt mòm imaà mbòk ina mī ŋōm maɓɔŋ hisī bisū bi nu à yìi yèènɛ anɛ̀, mi oop bīsū n bi nu à yè i nìŋ i ɓɔ̀ga ni ɓɔ̀ga, mi lɛŋ kì mìntut ŋwap bisū bi yeēnɛ anɛ̀, mi kal lɛ̄, 11 Wɛ̀, à Ŋwɛt wes nì Nyambɛ wěs, wɛ̌n ù kòli nì lìpem nì bìɓegês, nì lìpemba; inyǔlɛ̄ wɛ̌n ù hɛ̌k gwɔ̀m gwɔbisonā, inyùu sòmbòl yɔŋ ki nyɛ̄n bi ɓānɛ, bi hèga kì.


Màsɔ̀ɔ̀là	
5
	
1 Ndi mɛ̀ bitɛ̄hɛ kaàt ì kèhi wɔ̀ɔ̀ waalōm u nu à ɓeè à yìi mū yèènɛ anɛ̀, ǹtǐlɓàgà i kède nì i tān, r ì ɓâk m̀ɓandâk nì bìɓendel bisâmbɔk. 2 Mɛ̀ tɛhɛ ki m̀pemba aŋgɛ̀l u kalàk nì sɔsɔ̄ kīŋ lɛ, Ǹjɛɛ à yè lɛ à kɔlā i ɓūduùl kààt, nì ɓandâl kì yɔ̀ bìɓendel? 3 Ndi mùt nyɛkǐnyɛ̄ nyɔɔ̄ ŋgìi, tɔ̀ hana hisī, tɔ̀ i sī hīni hìsi, à bilà ɓe ɓudul kaàt, ndinà nì ɓèŋgɛ̀ mu ī kède. 4 Nì mɛ̀ mɛ̀ kahal ɛ̀ɛ̀ ŋgandàk, lakìi mùt nyɛkǐnyɛ̄ à binɛ̄nɛ ɓe lɛ à kɔlā i ɓūduùl kààt, ndinà nì aŋ yɔ̀, tɔ̀ ɓèŋgɛ̀ mu ī kède. 5 Ndi wàda mu mīmāŋ mi ɓoòt à kal mɛ lɛ̄, Ù ɛ̀ɛ̀ ɓâŋ; nǔnkì, ŋgɔ Mbɔ̀ndɔ̀ njèe lìten li Yudà, s ŋkàŋ Davìd, yɔ̌n ì m̀mal kɔmɔ̄l i ɓūduùl kààt, yàk nì bìɓendel gwee bisâmbɔk. 6 Ndi ŋgɛ̀mbɛ yèènɛ anɛ̀, halā à yè lɛ i pōla bìhègel bina bī gweē nìŋ nì mìmaŋ mi ɓôt, mɛ̀ tɛhɛ Man Ǹtomba à tee, wɛ̌ŋgɔ̀ŋlɛ à binōlaà, à ɓâk à gwèe bìtɔŋ bisâmbɔk nì mìs masâmbɔk, ma mā ye mìmbuu mi Nyambɛ mīnsaàmbɔk, mi mī biōma hisī hyɔsonā. 7 Nì nyɛ à kogɛ ɓɛbɛ̀ɛ̀, à yɔŋ kaàt ì kèhi wɔ̀ɔ̀ waalōm u muùt à ɓeè à yìi mū yèènɛ anɛ̀. 8 Ndi à yɔ̌ŋ ɓǎŋ kààt, bìhègel bina bī gweē nìŋ bi om maɓɔŋ hisī bisū bi Man Ǹtomba, nì mìmaŋ mi ɓôt mòm imaà mbòk inâ, hi mmaŋ mût u ɓâk u gweē hìlùŋ, nì bìsoya bi gôl bi yoni nì bìnjìnjîŋ, bi bī
ye màsɔɔhɛ̀ ma ɓâpubhaga. 9 Ndi ɓa tobôk hyèmbi hi yɔndɔ, ɓa kalàk lɛ, Wɛ̌n ù kòli ī yɔ̀ŋ kààt,nì ɓandâl kì yɔ̀ bìɓendel; inyǔlɛ̄ ù nola,ndi ù sombol Nyāmbɛ ɓès ɓôt nì màcèl mɔŋ, i kède hī lihàà, nì hi hilemb, nì hi liten, nì hi lɔ̂ŋ. 10 Ù ɓɔ̌ŋ kì lɛ di ɓa Nyāmbɛ wès ŋgîm ànɛ̀nì prǐsì, ndi dì ga-ànɛ hisī.
11 Ndi mɛ̀ bitɛ̄hɛɛ̀, nì nɔk kì kiŋ ŋgàndàk aŋgɛ̀l i kēŋa yèènɛ anɛ̀ nì bìhègel bi gweē nìŋ, nì mìmaŋ mi ɓôt; ndi ŋ̀aŋga wap u ɓeè dìkoo dìkoo, dìdùn dìdùn; *
12 ɓa kalàk nì sɔsɔ̄ kīŋ lɛ,Mǎn Ǹtomba nu à nola
à kòli ī kòs lìpemba, nì
	lìŋgwàŋ, nì pèk, nì
	ŋgùy, nì bìɓegês, nì
	lìpem, nì màsɔda.
	13 Ndi mɛ̀ nɔk hi hegēl
	nyɔɔ̄ ŋgìi, nì hana hisī,
	nì i sī hīni hìsi, nì nyɔ̀ɔ
	tūyɛɛ̀, nì bìhègel
	gwɔbisonā bi ye mū ī
	kède yâp, bi kal lɛ,
	Màsɔda ma ɓa nì
	nu à yìi yèènɛ anɛ̀, yàk
	nì Mǎn Ǹtomba, i ɓɔ̀ga
	ni ɓɔ̀ga., nì bìɓegês, nì
	lìpem, nì ànɛ.
14 Ndi bihègel bina bī
gweē nìŋ bi kal lɛ,Ààmɛ̀n. 
Yàk mìmaŋ mi ɓôt mòm imaà mbòk inâ mi om maɓɔŋ hisī, mi ɓeges nu à nnɔ̀m i ɓɔ̀ga ni ɓɔ̀ga.


Màsɔ̀ɔ̀là
6

	
1 Ndi mɛ̀ bitɛ̄hɛ Man Ǹtomba ŋgèdà à biɓāndal ɓendel yada munu biɓēndel bisaàmbɔk, mɛ̀ nɔk ki kīŋ ì hègel yada mu bīhègel bina bī gweē nìŋ, ì ɓamâk wɛ̌ŋgɔ̀ŋlɛ mbàmbàt lɛ, Lɔ̀ɔ ɓèŋgɛ. 2 Nì mɛ̀ mɛ̀ tɛhɛ̂, ndi nǔnkì, puba hɔsì, nì nu à ɓeè à yìi yɔ̄ ŋgìi, à ɓâk à gwèe m̀pihloŋgo, ndi ǹtut u bitīna nyɛ; à kɛ̀nɛ̀k, à kɔ̀mlàk, kɔ̀mɔ̀l nì kɔ̀mɔ̀l.3 Ndi à ɓandal ɓǎŋ ɓēndel i ńyonos biɓaà, mɛ̀ nɔk hegēl i ńyonos biɓaà i gweè nìŋ i ŋkàl lɛ, Lɔ̀ɔ ɓèŋgɛ. 4 Nì hɔsì ìpɛ ì pam, ì kòyɓàk; ndi i tina nu à ɓeè à yìi yɔ̄ ŋgìì lɛ a heā ǹsàŋ hisī, ɓòt ɓa nɔlnaga ɓɔ̄ nì ɓɔ; sɔsɔ̄ pànsɔ̀ŋ kì ì tina nyɛ.
5 Ndi à ɓandal ɓǎŋ ɓēndel i ńyonos biaâ, mɛ̀ nɔk hegēl i ńyonos biaâ i gweē nìŋ i ŋkàl lɛ, Lɔ̀ɔ ɓèŋgɛ. Nì mɛ̀ mɛ̀ tɛhɛ̂, ndi nǔnkì, ǹlàŋga hɔsì; u nì nu à ɓeè à yìi yɔ̄ ŋgìi, à ɓâk à gwèe hìhègà i wɔ̀ɔ̀ wee. 6 Ndi mɛ̀ nɔk kiŋ, ì pemlàk i ŋgɛ̀mbɛ bìhègel bina bī gweè nìŋ, ì kàlàk lɛ, Hìndandama konflawà * hyada inyùu dènarìò yàda, nì dìndandama di kon diaâ kì inyùu dènarìò yàda; ndi ù ɓɔ̀ŋ ɓaŋ mòò nì wây jàm.7 Ndi à ɓandal ɓǎŋ ɓēndel i ńyonos binâ, mɛ̀ nɔk hegēl i ńyonos bina ī gweē nìŋ i ŋkàl lɛ, Lɔ̀ɔ ɓèŋgɛ. 8 Nì mɛ̀ mɛ̀ tɛhɛ̂, ndi nǔnkì, njɔ̀ynjɔ̀y hɔsì; ni nu à ɓa à yìi yɔ̄ ŋgìi, jòy jee lɛ Nyɛ̀mb; ndi Hadè ì biɔ̄dɔp nyɛ mbūs. Ndi i kède hìsi hyɔsonā mògà manâ, i tina ɓɔ i ànɛ̀ jogà jada lɛ ɓa nɔl ɓòt mu nì pànsɔ̀ŋ, nì hìmàla hi njâl, nì ǹtìda kɔ̂n, yàk nì bìnùga bìɓɛ hana hisī. v
9 Ndi à ɓandal ɓǎŋ ɓēndel i ńyonos bitân, mɛ̀ tɛhɛ mimbuu mi ɓôt mi niŋī ī sī jùù li bisɛ̀sɛmà, ɓa ɓā binōla inyùu ɓàŋga Nyambɛ̂ nì inyùu mbògi ɓa ɓē ɓɔɔ̀k. 10 Ndi mi bilɔ̄nd makɛŋi, mi kal lɛ, À Ŋwɛt nûmpubi nì nu à yè ɓàŋga ɓaŋgā, ù mɓān ŋɛm lɛtɛ̀ɛ̀ nì ŋgèdà mbɛɛ lɛ ù mpēmhɛnɛ ɓe ɓoòt ɓa ńyèn hana hisī mbagī inyùu màcèl mes, nì pùn mɔ? 11 Ndi ǹtìŋgìl puba mbɔt u bitīna hi mût i kède yâp; i kelā ki ɓɔ̄ lɛ ɓa nya nɔ̀y ndugi ndêk ŋgèdà, lɛtɛ̀ɛ̀ ŋ̀aŋga ɓasɔ miŋkɔ̀l ɓap nì lògisāŋ yap u yɔn, ɓa ɓā nyegi ī nōla ǹlèlèm kìkìi ɓɔ̄.12 Ndi mɛ̀ bitɛ̄hɛ ŋgèdà à biɓāndal ɓendel i ńyonos bisamàl lɛ, hìsi hi binyɛ̀ŋg ni ŋgùy ŋgàndàk; jɔ̀p kî li hēnd hyuhyūū w wɛ̌ŋgɔ̀ŋlɛ ǹlàŋâk mbɔt màhùù, yàk soŋ yɔ̀sonā ì hyɛ̂lɓà wɛ̌ŋgɔ̀ŋlɛ màcèl; 13 ndi còdot di ŋgiī di biɓɛ̄ha hisī wɛ̌ŋgɔ̀ŋlɛ ɛ faygè i ńyɔ̄yi bisùa bī matam ŋgèdà mbùk mbɛ̀bi à nsōgos yɔ. 14 Ŋgìì ki ì binyɔ̄di wɛ̌ŋgɔ̀ŋlɛ ǹhoôk kaàt, yàk nì hi hikòa hi bihɛ̀ŋla ɓahɔ̀ma ɓap, nì hi ôn. x 15 Ndi bìkiŋɛ bī hisi, nì ɓàlom ɓa ɓôt, nì ɓà-ànɛ̀ ɓa gwêt, nì mìŋgwàŋ, nì ɓòt ɓa ŋgûy, yàk hi ŋkɔ̀l, nì hi ŋgwelês, ɓa bisɔ̀lɔp i kède bihok nì i kède ŋgɔ̀k i ŋgìì dikòa; 16 ndi ɓa kalàk dìkòa nì ŋgɔ̀k lɛ, kwɔ̀na ŋgìì yes ni soō ɓès y lɛ dì tɛhɛ ɓaŋ sū u nu à yìi yèènɛ anɛ̀, tɔ̀
nyay i Man Ǹtomba; 17 inyǔlɛ̄ ŋgwà ŋ̀kɛŋi u nyay yap u mɓaambɛ̀, ndi ǹjɛɛ à yè lɛ à tɛlɛ̂p?


Màsɔ̀ɔ̀là
7
	
1 Màm mana ma tāgɓɛ ɓǎŋ, nì mɛ̀ mɛ̀ tɛhɛ aŋgɛ̀l ina ī tee mākās ma hisi mɔ manaà, i keŋêk mbɛ̀bi yɔ ina ī ye hāna hisī, lɛ mbɛ̀bi yɔ̀kǐyɔ̀ ì hòŋ ɓaŋ hīsī, tɔ̀ i tūyɛɛ̀, tɔ̀ i ɛ̄ yɔkǐyɔ̄.2 Ndi mɛ̀ tɛhɛ aŋgɛ̀l ìpɛ ì lòlàk hɔ̀ma jɔ̀p li mpēmeèl, ì ɓɛdɛ̂k, ì ɓâk ì gwèe ɓēndel Nyambɛ nū nìŋ; ndi ì bilɔ̄nd makɛŋi, ì kal ii āŋgɛ̀l ipɛ inâ, i ī bitīna kundɛ̀ i ɓɔ̀ŋ hìsi nì tuyɛ ɓēba lɛ, 3 Nì ɓɔ̀ŋ ɓaŋ hìsi, tɔ̀ tuyɛ̂, tɔ̀ bìɛ jâm, lɛtɛ̀ɛ̀ dì ɓand miŋkɔ̀l mi Nyambɛ wès mbɔm yaàp. 4 Nì mɛ̀ mɛ̀ nɔk ŋaŋga u mimɓandâk, mbogôl dìkoo yadā, nì mòm mana mā dikoo mbòk inâ; mìmɓandâk mi nlòl i kède hī liten li ɓɔn ɓa Isrǎɛ̀l.5 I kède lìten li Yudà,
	mìmɓandâk jòm li
	dikoo mbòk iɓaà,
	I kède lìten li Rūbɛ̀n,
	jòm li dikoo mbòk
	iɓaà,
	I kède lìten li Gâd, jòm
	li dikoo mbòk iɓaà,
	6 I kède lìten li Asɛ̀r,
	jòm li dikoo mbòk
	iɓaà,
	I kède lìten li Naftālì,
	yMàs 6: 16 Hòs 10: 8
	Màsɔ̀ɔ̀là 7
	629
	jòm li dikoo mbòk
	iɓaà,
	I kède lìten li Manāsè,
	jòm li dikoo mbòk
	iɓaà,
	7 I kède lìten li Simēòn,
	jòm li dikoo mbòk
	iɓaà,
	I kède lìten li Levì, jòm
	li dikoo mbòk iɓaà,
	I kède lìten li Isàkâr,
	jòm li dikoo mbòk
	iɓaà,
	8 I kède lìten li Zebūlòn,
	jòm li dikoo mbòk
	iɓaà,
	I kède lìten li Yosɛ̀f, jòm
	li dikoo mbòk iɓaà,
	I kède lìten li Bɛnyāmìn,
	mìmɓandâk jòm li
	dikoo mbòk iɓaà.
	Lìmùt li ɓôt li nlòl bilɔ̀ŋ gwɔbisonā
	9 Màm mana ma tāgɓɛ
	ɓǎŋ, nì mɛ̀ mɛ̀ tɛhɛ, ndi
	nǔnkì, lìmùt li ɓôt
	lìkɛŋi li mùt nyɛkǐnyɛ̄ à
	ɓeè ɓe lɛ à la āŋ, ɓa
	lolàk bilɔ̀ŋ gwɔbisonā,
	nì mahàà mɔmasonā, nì
	matēn mɔmasonā, nì
	dilēmb cɔdisonā, ɓa tee
	bīsū bi yeēnɛ anɛ̀, nì
	bisū bi Man Ǹtomba,
	ɓa heeba bìpuba bi
	mintìŋgìl mi mbɔt, ɓa
	gweē màsɛ̀ɛ̀ i mɔ̀ɔ̀ map,
	10 ɓa lɔndɔ̂k màkɛŋi,
	ɓa kalàk lɛ,
	Tɔhi ī ɓa nì Nyambɛ
	wěs, nu à yìi mū yèènɛ
	anɛ̀, yàk nì Mǎn
	Ǹtomba kî.
	11 Ndi aŋgɛ̀l yɔsonā i
	ɓeè i tee, i keŋa yenɛ
	anɛ̀, nì mìmaŋ mi ɓôt,
	yàk nì bìhègel bina bī
	gweē nìŋ; i om mbɔm
	yap hisī bisū bi yeēnɛ
	anɛ̀, i oop bisū bi
	Nyambɛɛ̀,
	12 i kal lɛ,
	Ààmɛ̀n. Màsɔda ma ɓa nì Nyambɛ wès, nì lìpem, nì pèk, nì
	màyègà, nì bìɓegês, nì
	lìpemba, nì ŋgùy, i ɓɔ̀ga ni ɓɔ̀ga. Ààmɛ̀n.
	13 Ndi mùt wàda mu
	mīmāŋ mi ɓoòt à podos
	mɛ̂, à kal lɛ, Ɓana ɓa
	heeba bìpuba bi
	mintìŋgìl mi mbɔt,
	ɓɔ̀njɛ ɓâ? Ɓa bilòl hɛɛ?
	14 Nì mɛ̀ mɛ̀ kal nyɛ lɛ,
	À Ŋwɛt wɛ̂m, wɛ̌n ù
	ńyī. Nì nyɛ à kal mɛ lɛ̄,
	Ɓana ɓɔn ɓa nlòl i kède
	njīihà kɛŋi, z
	ɓa bisɔ̀ ki mìntìŋgìl
	ŋwap mi mbɔt, ɓa
	pubus ki ŋwɔ̄ i kède
	màcèl ma Man
	Ǹtomba.
	15 Inyǔhālā nyɛ̄n ɓa
	yenɛ̀ bisū bi yeēnɛ anɛ̀ i
	Nyambɛ̂, ɓa ŋgwèlel ki
	nyɛ̄ njǎmùha nì jùu
	i kède tēmpɛ̀l yèe; ndi
	nu à yìi mū yèènɛ anɛ̀ à
	gawàndal ndap yeē i
	ŋgìì yâp.
	16 Ɓa gakɔ̀n ha ɓe njâl,
	tɔ̀ nyùs i gagwɛ̀l ha ɓe
	ɓɔ; jɔ̀p li gaōm ɓe ɓɔ, tɔ̀
	mbììbɛ̀ yɔ̀kǐyɔ̀ ɓa
	ganōgda ɓee; a
	17 inyǔlɛ̄ Mǎn Ǹtomba
nu à yìi ŋgɛ̀mbɛ yèènɛ
anɛ̀, à gaɓā nteedà
wǎp, à gaēga ki ɓɔ̄ lɛtɛ̀ɛ̀
nì maŋgɛ̄n ma malep
ma niìŋ; ndi
Nyambɛ à gatɔ̀s gwiihà gwɔbisonā mìs map.


Màsɔ̀ɔ̀là
8
	
1 À ɓandal ɓǎŋ ɓēndel i ńyonos bisâmbɔk, mbɔk ì mɔm yaga ŋwɛŋwɛ̄ɛ̄ nyɔɔ̄ ŋgìi, jàm kìi pɛ̀s ŋgɛŋ. 2 Nì mɛ̀ mɛ̀ tɛhɛ aŋgɛ̀l isâmbɔk i ntɛ̄lɛp bisū bi Nyambɛɛ̀, nì sep isâmbɔk i bitīna yɔ.
3 Nì aŋgɛ̀l ìpɛ ì lɔ̂, ì tɛlɛp pāŋ jùù li bisɛ̀sɛmà, ì ɓeè ì gwèe sōya goòl; ndi ŋgàndàk bìnjìnjîŋ ì bitīna nyɛ, lɛ a at gwɔ̄ nì màsɔɔhɛ̀ ma ɓâpubhaga ɓɔɓasonā ŋgìi jùù li binjìnjîŋ, m̀màâk nì gôl, li lī ye bīsū bi yeēnɛ anɛ̀. 4 Nì hìda hī binjìnjîŋ nì màsɔɔhɛ̀ ma ɓâpubhaga hi pemlàk i wɔ̀ɔ̀ aŋgɛ̀l, hi ɓɛdɛ̂k i ŋgìì bisū bi Nyambɛ̂. 5 Nì aŋgɛ̀l ì yɔŋ soya, ì yonos yɔ nì màkalâk ma juu li bisɛ̀sɛmà, ì kop mɔ
hana hisī; ndi mbàmbàt i ɓam, mbìmbà kɛŋi ì noogà, nì ŋwɛ̀gŋwɛ̀k, hìsi hi nyɛŋgɛ̀k kì.6 Ndi aŋgɛ̀l i yɔ̄ isaàmbɔk, i ī ɓeè i gweē sēp isaàmbɔk, i koba lɛ i hɛm yɔ̄. 7 Aŋgɛ̀l bìsu ì hɛm ɓǎŋ sēp yeē, màtanga ma kɔhî, ma kuba hana hisī, nì hyèe, mbòda nì màcèl; nì bìɛ gwɔbisonā, mògà maâ jògà jada mukède li bilēk; yàk njɔŋgi ɓayòòmà yɔsonā i lek.8 Aŋgɛ̀l ì ǹyonos biɓaà ì hɛm ɓǎŋ sēp yeē, yɔ̀m i pôngà sɔsɔ̄ hìkòa à nlɔ̄ŋ ni hyèe, i leŋā tūyɛɛ̀; ndi tuyɛ nyɛ᷆nsonā mògà maâ jògà jada mukède li bihyɛ̀lɓa macèl; 9 nì bihègel bi gweē nìŋ gwɔbisonā mu tūyɛɛ̀ mògà maâ jògà jada mukède li biwɔ̄; yàk bìsìtimà gwɔbisonā mògà maâ jògà jada mukède li bicībaà.10 Aŋgɛ̀l ì ǹyonos iaâ ì hɛm ɓǎŋ sēp yeē, nì sɔsɔ̄ hyòdot à tɔli nyɔɔ̄ ŋgìi, à lɔŋɔ̂k wɛ̌ŋgɔ̀ŋlɛ ŋwày, ndi ɓàlɔ̀m ɓɔɓasonā mògà maâ, à biɓɛ̄hna i ŋgìi jògà jada mukède nì i ŋgìi màŋgɛn ma malep. 11 Jòy li hyòdot hi lɛ̄, Lìlòl; ndi màlep ma hisi mɔmasonā mògà maâ, jògà jada mukède li bilɔ̀l; nì ŋgàndàk ɓòt ì wɔ inyùu màlep, lakìì ma ɓē lɔɔ̀l. 12 Aŋgɛ̀l ì ǹyonos inâ ì hɛm ɓǎŋ sēp yeē, nì jɔ̀p jɔlisonā mògà maâ, jògà jada mukède li obì, nì soŋ yɔ̀sonā mògà maâ, jògà jada li obì, yàk còdot cɔdisonā mògà maâ, jògà jap jada li kop jiibɛ̀, ndi ŋgìm kɛl yɔ̀sonā
mògà maâ, jògà jada mukède li bilà ɓe ɓây, yàk u ki ǹlèlèm halà.13 Ndi mɛ̀ bitɛ̄hɛ aŋgɛ̀l yàda ì pùùɛ̀gɛ̀ i ŋgɛ̀mbɛ ŋgìi, mɛ̀ nɔk ki kīŋ yeē ì nlɔ̄nd makɛŋi lɛ, Ŋgɔɔ, ŋgɔɔ, ŋgɔɔ ni ɓòt ɓa ńyèn nyɔɔ̄ hīsī inyùu màhɛma mā sep ma aŋgɛ̀l iaâ ma yiī, i ī nyegi ī hɛ̄m.


Màsɔ̀ɔ̀là
9

1 Aŋgɛ̀l ì ǹyonos itân ì hɛm ɓǎŋ sēp yeē, nì mɛ̀ mɛ̀ tɛhɛ hyodot hi bilǒl ŋgìi, hi kwɔ hīsī; ndi hìlìbà hi ɓɛɛ sɔ̂ŋkum hi bitīna yɔɔ̀. 2 Nì yɔ̀ ì kwihīl ɓɛɛ sɔɔ̀ŋkum, nì hìda hī
pemel ɓɛ̄ɛ, hi ɓɛt wɛ̌ŋgɔ̀ŋlɛ hìda hī sɔ̄sɔ̄ ɓùp hìuu; nì jɔ̀p li kop jiibɛ̀, nì mbɛ̀bi, inyùu hìda hī ɓɛɛ. 3 Ndi bitàndi bi bipēmel mu hìdâ, bi kahal hyōm hisī; ndi ŋgùy ì bitīna gwɔ, ì pòngà ŋgùy dìèè di nyɔɔ di gweē hāna hisī. 4 Ndi i bikèla gwɔ lɛ bi ɓɔ̀ŋ ɓaŋ ɓàyòòmà ɓa hisi jàm, tɔ̀ kay yɔkǐyɔ̄, tɔ̀ ɛ yaga, ndik ɓòt ɓa gweē ɓē ɓendel Nyambɛ mbɔ̀m yâp. 5 Ndi i bitīna ɓe gwɔ lɛ bi nɔl ɓɔ̄, ndi ndigi lɛ̄
ɓa sɔn njɔ̄nɔk soŋ itân; ndi njɔnɔk yap ì ɓeè wɛ̌ŋgɔ̀ŋlɛ njɔnɔk hyèè hi nyɔɔ, lɛ hi nsulūl muùt. 6 Ndi mu dīlɔ̄ di nyɛ̄n ɓòt ɓa gayēŋ nyɛɛ̀mb, ndi ɓa galà yaga ɓe lebā yɔɔ̀; ŋgòŋ ì gakɔ̀n ɓɔ lɛ ɓa wɔ, ndi nyɛ̌mb ì gakɛ̀ ɓɔ ŋ̀gwee.7 Ndi màòŋg ma bitàndi bî ma ɓe ponà hɔsì i ye ŋ̀kǒbàgà inyùu gwèt; gwɔ̀m bi ɓeè ɓɔ miŋɔ̄ kìkìi mìntut, bi pôngà gôl, màsu map kî kìkìi màsu ma ɓôt. 8 Bi ɓangà kì còŋ
kìkìi còŋ di ɓodàa, yàk màsɔ̀ŋ map wɛ̌ŋgɔ̀ŋlɛ màsɔ̀ŋ ma mbɔndɔ̀ njèe. 9 Ndi bi ɓeè bi gweē bìɓɛ̀n mu tōl wɛ̌ŋgɔ̀ŋlɛ bìɓɛ̀n bi bieŋa, yàk mbìmbà bìpàbay gwap ì pòngà mbìmbà bìkak ŋgàndàk hɔsì i ŋkɛ̀na ŋgwee i jɔ̀ gwèt. 10 Bi gweē kì ŋwɛ̌l kìkìi dìèè di nyɔɔ, nì bìsùùlɛnɛ; mu ŋwɛ̀l ŋwap nyɛn bi gwenɛ ŋgùy i ɓɔ̀ŋ ɓòt jàm soŋ itân. 11 Bi gweē kì kiŋɛ yàp, yɔ̌n ì yè aŋgɛ̀l sɔ̀ŋkum; ɓa nsèbel yɔ
jòy i hɔ̄p Loòk Hebɛ̀r lɛ Àbadòn, ndi i hɔ̄p Griīkìà lɛ Àpolìòn.12 Ŋgɔɔ bìsu ì m̀mal tagɓɛ̀; nǔnkì, ndi ipɛ iɓaà i ŋgi yiī mbūs.13 Aŋgɛ̀l ì ǹyonos isamàl ì hɛm ɓǎŋ sēp yeē, nì mɛ̀ mɛ̀ nɔk kiŋ ì mpēmel bitɔ̄ŋ bina bi ye mū jùù li gôl, li lī ye bīsū bi Nyāmbɛɛ̀, 14 ì kal aŋgɛ̀l ì ǹyonos isamàl, ì ì ɓeè ì gwèe sēp lɛ, Hɔ̀hɔl āŋgɛ̀l ina ī kehī nyɔ̀ɔ ŋgwāŋ lɔɔ̄m ŋ̀kɛŋi lɛ Ùfrǎtè. 15 Nì aŋgɛ̀l yɔ ina ī hɔ̂hlànà, yɔn i bikòòbana inyùu ŋgɛ̄ŋ nì kɛl nì soŋ nì ŋwìì, lɛ i kède ɓòt ɓɔɓasonā mògà maâ i nɔl jògà jada. 16 Ndi ŋ̀aŋga u mintoŋ mi gwet nì ɓàyèn i hɔ̄sì u ɓeè mòm maà ma didùn ŋgèlè jòm li didùn; mɛ̀ binɔ̄k ŋaŋga wap. 17 Halā nyɛ̄n i kède yǐndà mɛ̀ bitɛ̄hɛ hɔsì; nì ɓàyèn yɔ ŋgìi, ɓa ɓâk ɓa gweē bìɓɛ̀n mu tōl bi nɛngɛ̀ kìkìi hyèe, nì lìɓu lìɓu, nì kìkìi sɔ̄lfà; ndi mìŋɔ mi
 halā à yè lɛ, Cibâ. Àpolìòn: halā à yè lɛ, Ǹceɓòt hɔsì mi ɓâk kìkìi mìŋɔ mi mbɔndɔ̀ njeē; hyèè hi pemlàk manyɔ̀ map, nì hìdâ nì sɔlfà. 18 Inyùu dīmàla dini diaâ, hyèe nì hìdâ nì sɔlfà di dī bipēmel manyɔ̀ map, i kède ɓòt ɓɔɓasonā mògà maâ di nɔl jogà jada. 19 Inyǔlɛ̄ ŋgùy hɔsì ì yènɛ̀ mu mānyɔ̀ map, yàk nì mu ŋwɛ̀l ŋwap. Ŋgɔ ŋwɛ̀l ŋwap mi ye wɛ̌ŋgɔ̀ŋlɛ nyɔ̀ɔ, mi gweē kì mìŋɔ; nì ŋwɔ nyɛn i mɓòŋol jâm. 20 Ndi ɓa ɓòt ɓa biyēglɛ̀, ɓa ɓā binōla ɓe ni dīmàla dini, ɓa bihyɛ̀l ɓe miŋɛm inyùu mìnsɔn mi mɔɔ map lɛ ɓa ōop ha ɓaāŋ bīsū bi mimbuu mìmɓɛ, tɔ̀ bisāt bi goòl, tɔ̀ bi silɓà, tɔ̀ bi mamuna, tɔ̀ bi ŋgɔ̂k, tɔ̀ bi bikek; bi bī nlà ɓe tɛhnà, tɔ̀ nɔgâ, tɔ̀ hyom; 21 ɓa bihyɛ̀l ɓe ki tɔ̀ mìŋɛm inyùu mànɔla māp, tɔ̀ nì màkàŋ map, tɔ̀ nì ndèŋg yǎp, tɔ̀ nì wìp wap.


Màsɔ̀ɔ̀là
10


1 Nì mɛ̀ mɛ̀ tɛhɛ mpemba aŋgɛ̀l ùmpɛ u nsòs hisī, u lolàk i ŋgìi, u heeba ɔ̀nd; ǹnyùm kì mu ŋgìì yeē ŋ̀ɔ, su wee kìkìi jɔ̌p, yàk màkòò mee wɛ̌ŋgɔ̀ŋlɛ mèl ma hyee; 2 ì ɓâk kì ì gwèe mǎn m̀ɓudlàk kaàt i wɔ̀ɔ̀ wee. Ì tee kòò wee waalōm ŋgìi tūyɛɛ̀, u waaē ki ŋkɔ̀ŋŋgìi. 3 Ndi ì bilɔ̄nd yaga makɛŋi wɛ̌ŋgɔ̀ŋlɛ mbɔ̀ndɔ̀njèe ì ŋkōnd; ndi ì lɔnd ɓǎŋ hālà, nì mbàmbàt isâmbɔk i kahal ɓām. 4 Ndi mbàmbàt isâmbɔk i pɔ̄t ɓǎŋ, mɛ̀ ɓeè mɛ̀ ǹhɛɛ tilà; ndi tɔ̀ mɛ̀ nnɔ̄k kiŋ ì nlòl i ŋgìi, ì kal mɛ lɛ̄, Ɓand màm mbàmbàt isâmbɔk i ntip pɔt, ù tìla ɓaŋ mɔ̄. 5 Nì aŋgɛ̀l mɛ̀ bitɛ̄hɛ ì ì ɓeè ì tee ŋgìi tūyɛ nì ŋkɔ̀ŋŋgìi, ì pa wɔ̄ɔ wee waalōm ŋgìi, ì kum nu à yè i nìŋ ɓɔgā ni ɓɔ̀ga sɔ̂ŋ, d 6 nu à hɛ̌k ŋgìì nì gwɔ̀m bi ye mù, yàk nì tuyɛ̂ nì gwɔ̀m bi ye mū lɛ, ŋgèdà ì gaɓā ha ɓee. 7 Ndi dilɔ̄ di āŋgɛ̀l ì ǹyonos isâmbɔk ì ganōoga, ŋgèdà ì gaɓā ì nyegi ī hɛ̄m sēp yeē, mu dīlɔ̄ di nyɛ̄n jìmb li Nyambɛ lī gayōnol, kǐŋgèdà à lɛ̀gɛl jɔ̄ mìŋkɔ̀l ŋwee lɛ ɓàpodôl. 8 Ndi kiŋ mɛ̀ binɔ̄k ì lòlàk i ŋgìi, ì timba ki pōdos mɛɛ̀, ì kal lɛ, Kɛ̀ɛ, yɔ̌ŋ mǎn kààt nu à yè m̀ɓudlàk i wɔ̀ɔ̀ aŋgɛ̀l ì tee nyɔ̀ɔ ŋgìi tūyɛɛ̀ nì ŋkɔ̀ŋŋgìi. 9 Nì mɛ̀ mɛ̀ kɛ yāk āŋgɛ̀l ì, mɛ̀ kal yɔ lɛ̄ i ti mɛ̀ mǎn kààt. Nì yɔ̀ ì kal mɛ lɛ̄, Yɔ̌ŋ nyɛ̄; jɛ nyɛ᷆nsô; nyɛn à galòlos liɓùm jɔŋ, ndi mu nyɔ̀ wɔŋ à ganɛ̀ nsɔ̀ɔ̂t wɛ̌ŋgɔ̀ŋlɛ wěy. 10 Ndi mɛ̀ biyɔ̀ŋ man kààt i wɔ̀ɔ̀ aŋgɛ̀l, mɛ̀ jɛ nyɛ̂nsô, ndi à ɓe nɛ mɛ̀ ǹsɔ̀ɔ̂t wɛ̌ŋgɔ̀ŋlɛ wěy; mɛ̀ mǎl ɓǎŋ jɛ̄ nyɛ, à lolōs mɛ lìɓùm. 11 Ndi tɔ̀ ɓa ŋkàl mɛ lɛ̄, Ù ǹlama timba podol ŋgandàk màten, nì bìlɔ̀ŋ, nì dìlemb, nì bìkiŋɛ bìndèê.


Màsɔ̀ɔ̀là	
11


1 Ndi lìkay li bitīna mɛɛ̀, li pôngà ǹtɔŋgɔ; nì aŋgɛ̀l ì tɛlɛ̂p, ì kàlàk lɛ, Tɛlɛp, yɔ̌ŋ hìhègà hi tempɛ̀l Nyambɛ̂, nì hi juu li bisɛ̀sɛmà, nì hi ɓôt ɓa mɓēges nyɔɔ̂. 2 Ndi kɔtɔɔ i ye nyɔ̀ɔ tēmpɛ̀l i tān, ŋwǎs yɔ̄, ù hɛ̀k ɓaŋ yɔ̄; inyǔlɛ̄ i mmal semā i mɔ̀ɔ̀ ma bilɔ̀ŋ bìpɛ, gwɔn bi gatɛ̄hɛ ki ŋ̀kɔ̀ŋ m̀pubhaga mòm mana mā soŋ nì iɓaà. 3 Ndi mɛ̀ gaɓɔ̀ŋ ɓôt ɓɛ̂m ɓa mbogī ɓa lɛ̄ ɓa pɔt bìnděē hìkoo hi dilɔ hyada nì mbogôl iɓaà nì mòm masamàl, ɓa ɓâk ɓa heeba mìnsùgut. 4 Ɓana ɓɔn ɓa ye bìɛ bi olīvè biɓaà nì bìteenɛ bi bituŋgɛŋ biɓaà, ɓa tee bīsū bi Ŋwɛt hisi. f 5 Ndi iɓālɛ̄ mùt à nsòmbol ɓɔŋ ɓɔ jàm, wɛ̀ɛ hyèè hi
mpēmel manyɔ̀ map, hi siiha ɓàɔ̀ɔ̀ ɓap; ndi tɔ̀ iɓālɛ̄ mùt à gasòmbol ɓɔŋ ɓɔ jàm, wɛ̀ɛ ndòŋ nyɛ̌mb ìni yɔ̌n à ǹlama wɔ. 6 Ɓana ɓa gweē ŋgùy i yìbì ŋgìì lɛ nɔ̌p à nɔ ɓaŋ mū dīlɔ̄ di binděē gwap; ɓa gweē kì ŋgùy i ŋgìi màlep i yìlhà mɔ màcèl, nì i ɓēp hìsi nì hikìi hìmàla, tɔ̀ ŋgèdà ìmbɛɛ ɓa nsòmbòl. 7 Ndi ŋgèdà ɓa gayōnos mbogī yaàp, ha nī nyɛn nùga i ī mpemel sɔ̀ŋkum g i gajòs ɓɔ gwèt, i kɔmɔ̄l ɓɔ̄, i nɔl kì ɓɔ. 8 Ndi mìm ŋwap mi gaɓɛ̄hɛp nlōm njɛ̀l i kède ŋ̀kɔ̀ŋ ŋ̀kɛŋi, u ū nsèbla lɛ Sodòm nì Ègîptò kǐŋgèdà Mbuu, i hɛ̌t Ŋwɛ̀t wap à tòmlana mbāsa. 9 Ndi ɓòt ɓàhɔgi i kède màten, nì màhàà, nì dìlemb, nì bìlɔ̀ŋ ɓa gatɛ̄hɛ miìm ŋwap dilɔ diaâ nì pɛ̀s, ndi ɓa ganɛ̄ɛbɛ ɓe lɛ mìm ŋwap mi jubā sɔ̀ŋ. 10 Ndi ɓa ɓā ńyèn hana hisī ɓa gakɔ̀n masee inyùù yâp, ɓa sôbhɛ̀gɛ̀ kì, ɓa omlàgà màkèblà; inyǔlɛ̄ ɓapōdoòl ɓana ɓa ɓā ɓē sonhà ɓa ɓā ńyèn hana hisī njɔnɔk. 11 Ndi mbūs dìlɔ diaâ nì pɛ̀s Mbuu nîŋ u lol yak Nyāmbɛɛ̀ u jop ɓɔ̄nī, nì ɓɔ ɓa tɛlɛp bitedèe; wɔ̀ŋi ŋ̀kɛŋi u bigwɛ̀l ɓa ɓā bitɛ̄hɛ ɓɔ. 12 Ndi ɓa binɔ̄k kiŋ kɛ̄ŋi ì lòlàk i ŋgìi, ì kal ɓɔ lɛ, Ɓɛda nyɔ̀nɔ. Nì ɓɔ ɓa ɓɛt i ŋgìì i kède ɔ̀nd, ɓàɔ̀ɔ̀ ɓap ɓa tɛhgɛ̀ ɓɔ. 13 Ha bìtedèè yaga hìsi hi binyɛ̀ŋg ni ŋgùy ŋgàndàk, nì ŋ̀kɔ̀ŋ wɔnsonā mògà jǒm, jògà jada mu kède li biòbì, yàk dìkoo di ɓôt disâmbɔk di wɔ mū nyɛ̀ŋg hìsi hi binyɛ̀ŋg; ndi ɓa ɓā biyēglɛ̀ ɓa bisɛ̀hlà, ɓa ti ki Nyāmbɛ nū ŋgìì lipem.14 Ŋgɔɔ ì ǹyonos iɓaà ì m̀mal tagɓɛ̀; nǔnkì, ŋgɔɔ ì ǹyonos iaâ ì nhɔ̄ɔ lɔɔ̀.
15 Ndi aŋgɛ̀l ì ǹyonos isâmbɔk ì hɛm ɓǎŋ sēp yeē, nì ŋgàndàk kiŋ kɛŋi i kumb nyɔɔ̄ ŋgìi, i kal lɛ, Bìànɛ̀ bi ŋkɔ̀ŋ hisi unu bi ńyilā biànɛ̀ bi Ŋwɛt wes nì Krǐstò wèe; à ga-ànɛ ki ɓɔ̀ga ni ɓɔ̀ga.
16 Ndi mìmaŋ mi ɓôt mòm maà mbòk inâ, mi mī ńyèn mu bīyèènɛ gwap bi anɛ̀ bisū bi Nyambɛɛ̀, mi biōm mbɔɔ̄m yap hisī, mi oop bisū bi Nyambɛɛ̀, 17 mi kal lɛ, À Ŋwɛt lɛ Nyambɛ̂, Ɓayɛmlikɔ̀k, nu ù yè, nyɛn ù ɓa, nì nu ù ǹlama ki lɔ̀; dì ntī wɛ màyègà, inyǔlɛ̄ ù bitèmbna lipemba jɔŋ lìkɛŋi, ù anɛ̀ kì. 18 Bìlɔ̀ŋ bìpɛ bi biūnuùp, hìun hyɔŋ kî hi binɛ̄nɛɛ̀, yàk ŋgèdà ì kɔlā lɛ ɓàwɔga ɓa pemhana mbàgi, nì ŋgèdà ì ti mìŋkɔ̀l ŋwɔŋ lɛ ɓàpodôl nì ɓàpubhaga nì ɓa ɓā ŋkɔ̀n joy jɔŋ wɔ̀ŋi nsaâ wap, tɔ̀ ɓa ɓā ye ɓàtidigi, tɔ̀ ɓàkɛŋi; nì i òbòs ɓa ɓā ŋòbos hisi. 19 Ndi tempɛ̀l Nyambɛ nyɔ̀ɔ ŋgìì ì biyìblà, ŋ̀kuu malombla mee kî u binɛ̄nɛ i kède tēmpɛ̀l yèe; ŋwɛ̀gŋwɛ̀k ì ɓeè, nì màkiŋ, nì mbàmbàt, hìsi hi nyɛŋgɛ̀k, yàk màtanga màkɛŋi ma kwɔ̂k.
	
	
Màsɔ̀ɔ̀là
12


1 Ndi sɔsɔ̄ yìmbnɛ à binɛ̄nɛ nyɔɔ̄ ŋgìi, lɛ mùdàa à ɓak à heeba jɔ̌p, soŋ ki ī sī yee makòò, ǹtut jom li codot mbòk iɓaà ŋɔ̄ wee; 2 ndi à ɓeè jěm, à lɔndɔ̂k inyùu ŋ̀kòògà nì njòghɛ̀ gwâl. 3 Ndi yìmbnɛ ipɛ i binɛ̄nɛ nyɔɔ̄ ŋgìi; ndi nǔnkì sɔsɔ̄ kòyop komnyɔ̀ɔ, à ɓâk à gwèe mìŋɔ minsâmbɔk, nì jòm li bitɔŋ, mìŋkày mi anɛ̀ minsâmbɔk ki ŋgìì miŋɔ ŋwee. 4 Ndi còdot di ŋgiī cɔdisonā mògà maâ, komnyɔ̀ɔ ì ì bitùu jogà jada mu kède ni ŋwɛ̀l wee, ì lɛŋ cɔ hana hisī. Nì komnyɔ̀ɔ̀ i tɛlɛp bisū bi mudàà nu à yè ɓɛ̀bɛ̀ɛ̀ i gwa᷆l, lɛ ndi ŋgèdà à ŋgwa᷆l, i mil màn weē. 5 Nì mùdàa à gwal man, mǎn mùùnlom * yaga, nu à ǹlama anɛ̄ bilɔ̀ŋ bìpɛ gwɔbisonā lòŋnì ǹtɔŋgɔ kɛ̂y; ndi màn weē à biyòŋa ŋgìì yak Nyāmbɛɛ̀ nì nyɔ̀ɔ yèènɛ yee anɛ̀. 6 Nì mùdàa à kɛ ŋgwēe ŋɔ̀ŋ, i hɛ̌t Nyāmbɛ à mǎl kòòbana nyɛ hɔ̀ma, lɛ ɓa toŋgōl nyɛ̄ nyɔ̀ɔ hìkoo hi dilɔ hyada nì mbogôl iɓaà nì mòm masamàl.7 Ndi gwèt bi bikwɔ̀ nyɔɔ̄ ŋgìì: Mikàɛ̂l nì aŋgɛ̀l yee ɓa kɛ jòs komnyɔ̀ɔ̀ gwêt; yàk komnyɔ̀ɔ nì aŋgɛ̀l yee ɓa jos ɓɔ, 8 ndi ɓa biyèmbèl ɓee, tɔ̀ hɔ̀ma à binɛ̄nɛ ha ɓe nyɔɔ̄ ŋgìì inyùù yâp. 9 Ndi sɔsɔ̄ kōmnyɔ̀ɔ à leŋā hisī, ǹlòmbi nyɔɔ yaga, u ū nsèbla lɛ Ǹsɔ̀hɔ̀p nì Saatàn, yɔ̌n ì yè ǹyùmùs ŋ̀kɔ̀ŋ hisi wɔnsonā; ì bilèŋa hana hisī, yàk aŋgɛ̀l yee i lèŋa lòŋ yada ni nyɛ̄. 10 Nì mɛ̀ mɛ̀ nɔk kiŋ kɛ̄ŋi nyɔɔ̄ ŋgìi, ì kal lɛ, Hanânɔ tɔhi ī mmaāl lɔɔ̀, nì lìpemba nì ànɛ̀ i Nyambɛ wès nì kùndɛ̀ Krǐstò wèe à gwèe īnyùu ànɛ̀; inyǔlɛ̄ ǹhoŋôs màhɔp ma ŋkèdɓa lôgtatā yēs i à ǹleŋā hisī, nyɛn à nhōŋos mahɔp map bisū bi Nyambɛ wès njamùha nì jùu.11 Ndi ɓa bikɔ̀mɔl nyɛ inyùu màcèl ma Man Ǹtomba, nì inyùu ɓàŋga i mbogī yaàp; ndi ɓa bigwēs ɓe nɔɔ̀m yap, tɔ̀ i ɓā yàà nyɛ̂mb. 12 Jɔn, à ŋgiī yɔsonā, yàk ɓèè ɓa nì yììnɛ mū kède, sòbhaga! Ndi ŋgɔɔ nì ɓàyèn i ŋkɔ̀ŋ hisi nì i tūyɛɛ̀, inyǔlɛ̄ ǹsɔ̀hɔ̀p à m̀mal soōs nyɔɔ̄ ɓěnī, à nnyāy ŋgandàk, lakìi à ńyī lɛ à ŋgi gweē ndīgi ndèk hìsǐī ŋgedà.13 Ndi komnyɔ̀ɔ ì tɛhɛ ɓǎŋ lɛ ì ǹleŋā hisī, nì yɔ̀ ì teŋga mudàà nu à bigwāl man mùùnlom. 14 Ndi bìpàbay bi ńyògol ŋ̀kɛŋi gwɔbiɓaà bi bitīna mudàà lɛ a puɛ, a pam ŋɔ̀ŋ hɔ̀ma weē i hɛ̌t à ntòŋglana ŋgîm ŋwìì yadā, nì ŋwìì
imaà, nì pɛ̀s ŋwii, j hàà nì nyɔɔ. 15 Ndi nyɔ̀ɔ ì bicōlɛ malep i mbūs mùdàa wɛ̌ŋgɔ̀ŋlɛ lɔ̀m, lɛ ndi a kɔmɔ̄l nyɛ̄ kìkìi mùt lɛ lɔ̌m à ŋkūunà. 16 Ndi hìsi hi bihōla mudàa, hi nahal nyɔ wēe, hi mil lɔɔ̄m kōmnyɔ̀ɔ ì bicɔ̄ nnyɔ̀ wee. 17 Nì komnyɔ̀ɔ ì unɓɛnɛ mudàà kîyaga, ì kɛ lɛ̄ i joōs mìǹyeglà mi mboo yeē gwèt, ɓa ɓā ntēeda matìŋ ma Nyambɛ̂, ɓa tiŋī kì nì mbògi Yēsù Krǐstò. 18 Nì yɔ̀ ì tɛlɛp i ŋgìi lìsɛgɛ̀ li tuyɛ̂.


Màsɔ̀ɔ̀là
13

	
1 Nì mɛ̀ mɛ̀ tɛlɛp lisɛ̄gɛ̀ li tuyɛ̂, nì mɛ̀ mɛ̀ tɛhɛ nugā i mpēmel i kède tūyɛɛ̀, k i ɓâk i gweē jòm li bitɔŋ, nì mìŋɔ minsâmbɔk, mu ŋgìì yee bitɔŋ kî jòm li miŋkày mi anɛ̀, yàk i ŋgìì miŋɔ ŋwee jòy li liòbòhjǒy. 2 Ndi nùga mɛ̀ bitɛ̄hɛɛ̀ i ɓe ponà njèe, màkòò mee ma pôngà màɓɔ̀ ma“ûrs”, yàk nyɔ̀ wee wɛ̌ŋgɔ̀ŋlɛ nyɔ̀ mbɔndɔ̀ njèe. Ndi komnyɔ̀ɔ ì bitī yɔ lìpemba jee, nì yèènɛ yee anɛ̀, nì kùndɛ̀kɛŋi inyùu ànɛ̀. 3 Ŋ̀ŋɔ wee wada u biēba lɛ u bikòs mbaaba nyɛ̀mb, ndi kwèè yee nyɛmb iì i bimàl kì; ndi hìsi hyɔsonā hi biɛ̀gɛp inyùu nùga î. 4 Ɓa biɓēges ki kōmnyɔ̀ɔ, lakìi ì bitī nugā kùndɛ̀ yèè inyùu ànɛ̀; ɓa biɓēges ki yàk nùga, ɓa kalàk lɛ, Ǹjɛɛ à yè kìkìi nùga ini? Ǹjɛɛ à yè lɛ à la jōōs yɔ gwèt? 5 Ndi nyɔ̀ u mpɔ̄t maàm màkɛŋi nì ma liòbòhjòy u bitīna yɔ; kùndɛ̀ ì bitīna ki yɔ̄
i ɓɔ̀ŋ màm mòm mana mā soŋ mbòk iɓaà. 6 Nì yɔ i nahal nyɔ wēe i pɔ̄t màm ma liòbòhjòy i kɔ̀lɓà Nyambɛ ī òbòs jòy jee, nì li lap yee, nì li ɓa ɓā yiī nyɔ̀ɔ ŋgìi. 7 Ndi i bitīna yɔ i jòs ɓâpubhaga gwèt, nì kɔ̀mɔ̀l ɓɔ; l ŋgùy ì bitīna ki yɔ̄ i ànɛ̀ hi lihàà, nì hi liten, nì hi hilemb, nì hi lɔ̂ŋ. 8 Ndi ɓɔɓasonā ɓa ńyèn hana hisī ɓa gaɓēges yɔ, hikìi mùt jòy jee li tìlɓa ɓē i kède kààt nìŋ ì Mǎn Ǹtomba, nu à nola ìlɔ̀ yaga biɓèe bi ŋkɔ̀ŋ hisi. 9 Iɓālɛ̄ mùt à gwèe mào, a nɔk nī. 10 Iɓālɛ̄ mùt à ŋkɛ̀na miŋkōm, wɛ̀ɛ à ŋkɛ̀ ŋkōm; iɓālɛ̄ mùt à nnɔ̄la ni pànsɔ̀ŋ, wɛ̀ɛ yàk nyɛmɛ̀dɛ à ǹlama nola ni pànsɔ̀ŋ. Mu nyɛ̄n hōnɓà nì hemlɛ i ɓâpubhaga biyenɛ̀.11 Nì mɛ̀ mɛ̀ tɛhɛ nugā ipɛ i mpēmel mu hīsī, i ɓâk i gweē bìtɔŋ biɓaà bi pôngà bi man ǹtomba, i pɔdɔ̂k wɛ̌ŋgɔ̀ŋlɛ komnyɔ̀ɔ. 12 Ndi i mɓòŋol kundɛ̀ yɔ̀sonā inyùu ànɛ̀ i nugā
bisu mbɔ̀m yeē, i mɓɔ̀ŋ ki hìsi nì ɓa ɓā ńyèn mu kède lɛ ɓa ɓeges nùga bisu, i kwèè yee nyɛmb i bimàl. 13 Ndi i mɓɔ̀ŋ biyìmbnɛ bìkɛŋi, kàyèlɛ yàk hyèè hi nlama lol ŋgìi, hi kwɔɔ̄ hāna hisī bisū bi ɓoòt. 14 I ńyùmus ki ɓòt ɓa ńyèn hana hisī ni bìyìmbnɛ i bitīna yɔ i ɓɔ̀ŋ ha bīsū bi nugā; i ŋkàl ɓa ɓā ńyèn hana hisī lɛ ɓa uŋgūs òŋgɓà nugā, i ī gweē kwèè pânsɔ̀ŋ, ndi i kondɛ̄ niìŋ. 15 I bitīna yɔ i ɓɔ̀ŋ
òŋgɓà nugā lɛ i hep, lɛ ndi òŋgɓà nugā i pɔt, nì lɛ ɓɔɓasonā ɓa ntɔ̄p ɓe ɓeges oòŋgɓà nugā ɓa nola. 16 Ndi i mɓɔ̀ŋ ɓɔɓasonā, ɓàtidigi nì ɓàkɛŋi, mìŋgwàŋ nì dìyɛyɛ̀bà, ŋ̀gwelês nì mìŋkɔ̀l, lɛ hi mût a kɛbɓa mū wɔ̀ɔ̀ wee waalōm, tɔ̀ mbɔ̀m yeē, 17 nì lɛ mùt nyɛkǐnyɛ̄ à la ɓē sɔmb tɔ̀ nùŋùl, ndik nū à m̀mal kɛbɓa joy li nugā, tɔ̀ ŋ̀aŋga joy jee. 18 Hana nyɛn pèk ì yè. Nu à gwèe yī a ɓɔɔ̄ma ŋ̀aŋga nugā, inyǔlɛ̄ u ye ŋ̀aŋga mût bìnàm; ndi ŋ̀aŋga wee u ye mbōgoòl isamàl nì mòm masamàl nì isamàl.

	
Màsɔ̀ɔ̀là
14

	
1 Nì mɛ̀ mɛ̀ tɛhɛ̂, ndi nǔnkì, Mǎn Ǹtomba à tee ŋgìi hìkòa, nyɛ nì mbogôl dìkoo di ɓôt yàda, nì mòm mana mā dikoo, mbòk inâ, ɓa ɓâk ɓa gweē jòy jee nì jòy li Isāŋ
weē ŋ̀kedlàk mu mbɔ̀m yâp. m 2 Ndi mɛ̀ binɔ̄k kiŋ ì nlòl i ŋgìì wɛ̌ŋgɔ̀ŋlɛ lìòmòk li ŋgandàk màlep, nì wɛ̌ŋgɔ̀ŋlɛ
mbìmbà mbàmbàt kɛŋi; ndi kiŋ mɛ̀ binɔ̄k ì ɓe ponà ì ɓàkòt dìlùŋ i kòt ɓa ŋkòt dilùŋ cap. 3 Ndi ɓa ntōp hyèmbi hi yɔndɔ ha bīsū bi yeēnɛ ànɛ̀, nì bisū bi bihègel bina bī gweē nìŋ, yàk nì bi mimaŋ mi ɓôt. Ndi mùt nyɛkǐnyɛ̄ à bilà ɓe nigil hyèmbi hî, ndigi mbōgoòl dìkoo di ɓôt yàda, nì mòm mana mā dikoo mbòk inâ, ɓa ɓā bisōmbna hana hisī. 4 Ɓana ɓɔn ɓa bihīndis ɓe ɓɔmɛ̀dɛ ni ɓòdàa, inyǔlɛ̄
ɓa ńyī ɓe mudàa; ɓɔ ki ɓɔ̄n ɓa yè ɓa nnɔ̀ŋ Man Ǹtomba tɔ̀ hɛɛ à ŋkɛ̀. Ɓɔ yaga ɓɔn ɓa bisōmba mu kède ɓòt i ɓā màtam ma bisu inyùu Nyāmbɛɛ̀ nì inyùu Mǎn Ǹtomba.5 Tɛmbɛɛ yɔkǐyɔ̄ i bilèbna ɓe manyɔ̀ map; tɔ̀ ǹsɔ̀hi ɓa gweē ɓē bisū bi yeēnɛ anɛ̀ i Nyambɛ̂.6 Nì mɛ̀ mɛ̀ tɛhɛ aŋgɛ̀l ìpɛ ì mpùùɛ ŋgɛ̀mbɛ ŋgìi, ì ɓak ì gwèe Ŋwìn Ǹlam u ɓɔgā, i lɛ̀gɛ̀l ɓa ɓā ńyèn hana hisī, i kède hī lɔɔ̀ŋ, nì hi lihàà, nì hi hilemb, nì hi liten; 7 ì pɔdɔ̂k nì kiŋ kɛ̄ŋi lɛ, Kɔ̀na Nyāmbɛ wɔ̀ŋi; tina nyɛ̄ lìpem, inyǔlɛ̄ ŋgɛŋ yeē i pēmeès mbàgi ì ŋ̀kɔlà; ɓeghana nū à hɛ̌k ŋgìi, nì hìsi, nì tuyɛ̂, nì màŋgɛn ma malep. 8 Ndi aŋgɛ̀l ìpɛ ì ǹyonos iɓaà ì biyīk nɔɔ̀ŋ hâ, ì kal lɛ, Bàbilòn nûŋkɛŋi à ŋ̀kwɔ̂, n à ŋ̀kwɔ tɔ̄y, nu à ɓe nyûs bìlɔ̀ŋ gwɔbisonā wa᷆y nyay ì ndèŋg yèe. 9 Aŋgɛ̀l ìpɛ ì ǹyonos iaâ ì binɔ̀ŋ yɔ̂, ì pɔdɔ̂k nì kiŋ kɛ̄ŋi lɛ, Iɓālɛ̄ mùt à ŋōop bisū bi nugā nì òŋgɓà yee, à kɛbɓa ki hìkɛp mbɔ̀m, tɔ̀ i wɔ̀ɔ̀ wee, 10 wɛ̀ɛ yàk nyɛ à ganyɔ̄ waày nyay Nyambɛ̂, ǹhɔ̀ɔ̂k ŋgì sòyòy, munu liɓòndo* li hiun hyee; à gasɔ̄n ki njɔ̄nɔk i kède hyèe nì sɔlfà bisū bi aŋgɛ̀l pubi nì bisū bi Man Ǹtomba. 11 Ndi hìda hī mpēmel njɔ̄nɔk yaāp hi mɓɛ̄t ɓɔ̀ga ni ɓɔ̀ga; ndi ɓa gweē ɓē nɔɔ̀y njǎmùha nì jùu, ɓa ɓā ŋōop bisū bi nugā nì òŋgɓà yee, nì tɔ̀njɛɛ à ŋ̀kɛbɓa hikɛp hi joy jee.12 Mu nyɛ̄n hōnɓà i ɓâpubhaga i yenɛ̀, ɓa ɓā ntēeda matìŋ ma Nyambɛ̂, yàk nì hemlɛ̀ i Yesù.13 Nì mɛ̀ mɛ̀ nɔk kiŋ ì nlòl i ŋgìì ì ŋkàl lɛ, Tìla lɛ̄, Ɓàwɔga ɓa ŋ́wɔ̄ i Ŋwɛ̌t ìɓòdòl hanânɔ ɓa ye ǹsǎyɓàk. Mbuu à ŋkàl lɛ, Ŋ̀ŋ̂, lɛ ɓa nɔy īnyùu ndùmbɓà yǎp; inyǔlɛ̄ mìnsɔn ŋwap mi ŋkìha ni ɓɔ̄.14 Nì mɛ̀ mɛ̀ tɛhɛ̂, ndi nǔnkì, puba ɔ̂nd; ndi wàda à ɓâk à yìi ŋgìi ɔ̀nd, à pòngà mǎn mùt, p à ɓâk à gwèe ǹtut gôl i ŋgìì yeē ŋ̀ɔ, nì hoa nhoobàk kwadɛ i wɔ̀ɔ̀ wee. 15 Nì aŋgɛ̀l ìpɛ ì pemel tēmpɛ̀l, ì lɔnd ni kīŋ kɛ̄ŋi, ì kal nu à yìi ŋgìi ɔ̀nd lɛ, Sambal ǹhoobàk wɔŋ kwadɛ, u ɓumbūl, inyǔlɛ̄ ŋgɛŋ ì ŋ̀kɔlā i ɓùmbùl; ŋgɔ bìjɛk bi hisi bi mmal holoòl.16 Nì nu à yìi ŋgìi ɔ̀nd à lɛŋ nhoobàk wee kwadɛ hisī, ndi hìsi hi biɓùmblànà.17 Ndi aŋgɛ̀l ìpɛ ì bipēmel tēmpɛ̀l nyɔ̀ɔ ŋgìi, yàk yɔ̀ ì ɓâk ì gwèe hōa nhoobàk kwadɛ. 18 Nì aŋgɛ̀l ìpɛ, ì ì gwèe kùndɛ̀ i ànɛ̀ hyèe, ì pemel jùù li bisɛ̀sɛmà, ì sebēl makɛŋi, ì kal aŋgɛ̀l ì gwèe hōa nhoobàk kwadɛ lɛ, Sambal hōa yɔŋ nhoobàk kwadɛ, u kit màyùù ma matam ma ŋkòò wây u hisi, inyǔlɛ̄ màtam mee ma ye ɓàhoolaga. 19 Nì aŋgɛ̀l ì lɛ̂ŋ nhoobàk wee kwadɛ hisī, ì kɔt matam ma ŋkòò wây u hīsī, ì kop mɔ i kède sɔ̄sɔ̄ wàà wây u nyay Nyambɛ̂. 20 Ndi cɔ u ɓênɛ̀ ndigi nyɔ̀ɔ wàà wây u ye mbūs ŋ̀kɔ̀ŋ, ndi màcèl ma bipēmel mu wàà wây lɛtɛ̀ɛ̀ nì bihyɛ̀ɛ̀lɛnɛ bi hɔsì, jàm kìi ɓɔ̀ mbogôl kilòmedà iaâ.
	

Màsɔ̀ɔ̀là	
15

1 Nì mɛ̀ mɛ̀ tɛhɛ yimbnɛ ipɛ nyɔɔ̄ ŋgìi, i kɛ̄ŋi nì i ī mɓūma ŋaŋ, lɛ aŋgɛ̀l isâmbɔk i gweē dìmàla di nsōk disaàmbɔk, inyǔlɛ̄ mu nyɛ̄n nyāy Nyambɛ ī mmèlèl. 2 Nì mɛ̀ mɛ̀ tɛhɛ yɔm wɛ̌ŋgɔ̀ŋlɛ m̀mǎbgà tuyɛ̂, mbòda nì hyèe; mɛ̀ tɛhɛ ki ɓā ɓā bikɔ̀mɔl nugā, nì òŋgɓà yee, nì yìmbnɛ yee, nì ŋ̀aŋga joy jee, ɓa tee ŋgìi m̀mǎbgà tuyɛ̂, ɓa ɓâk ɓa gweē dìlùŋ di Nyambɛ̂. 3 Ndi ɓa ntōp hyembi hi Mosè, q ŋ̀kɔ̀l Nyambɛ̂, nì hyèmbi hi Man Ǹtomba, ɓa kalàk lɛ,À Ŋwɛt lɛ Nyambɛ̂,Ɓayɛ̂mlikɔ̀k,mìŋkɛŋi, mi mɓūma ki ŋ̀aŋ;À Kiŋɛ bìlɔ̀ŋ, mànjɛ̀l mɔŋ ma tee sēp, ma ye kì ɓàŋga.4 À Ŋwɛt, ǹjɛɛ à gakɔ̀n ɓe wɛ wɔ̀ŋi nì ti jòy jɔŋ lipem?Inyǔlɛ̄ wɛ̀tama nyɛn ù yè m̀pubi;Bìlɔ̀ŋ gwɔbisonā bi galɔ̀ i ɓēgeès bisū gwɔŋ, inyǔlɛ̄ màɓɔ̀ŋɔ̀k mɔŋ ma teesēp ma mmaāl nɛnɛɛ̀.5 Ndi màm mana ma tāgɓɛ ɓǎŋ, nì mɛ̀ mɛ̀ tɛhɛ tempɛ̀l ì lap mbogī ǹyǐblàgà nyɔ̀ɔ ŋgìi; 6 nì aŋgɛ̀l isâmbɔk, i ī ɓeè i gweē dìmàla disâmbɔk, i pemel mu tēmpɛ̀l, i ɓâk i heeba tīk mbɔ̄ŋ u mpōp, u ɓayàk, yàk ŋgoli go᷆l ì ɓâk ɓànidɓaga maŋgānda map ma tol. 7 Nì hègel yada mu bīhègel bina bī gweē nìŋ i ti aŋgɛ̀l yɔ isâmbɔk bìsoya bi gôl bisâmbɔk, ǹyɔnɔ̂k nì nyay Nyambɛ nū à nnìŋ i ɓɔ̀ga ni ɓɔ̀ga. 8 Ndi tempɛ̀l ì biyɔ̄n ni hìda hī nlòl lipēm li Nyambɛɛ̀ nì i kède lìpemba jee; ndi mùt nyɛkǐnyɛ̄ à bilà ɓe jop tēmpɛ̀l, lɛtɛ̀ɛ̀ dìmàla disâmbɔk di aŋgɛ̀l isâmbɔk di mal tagɓɛ̀.

Màsɔ̀ɔ̀là
16


1 Nì mɛ̀ mɛ̀ nɔk sɔsɔ̄ kīŋ à lòlàk i tēmpɛ̀l, à kal aŋgɛ̀l yɔ isâmbɔk lɛ, Kɛ̀ngana, sɔ̀ba bìsoya bi nyay Nyambɛ bīsaàmbɔk nyɔɔ̄ ī sī.
2 Nì ì bìsu ì kɛ̂, ì sɔp soya yee nyɔɔ̄ ī sī; nì ɓeba i nsòghɛ ŋgandàk i kahal kɔ̀n ɓôt ɓa bikɛ̄bɓa hikɛp hi nugā, ɓa oop ki bīsū bi oòŋgɓà yee. 3 Yàk ì ì ǹyonos iɓaà ì sɔp soya yee mu tūyɛɛ̀; nì nyɛ à yilā macèl wɛ̌ŋgɔ̀ŋlɛ màcèl ma mîm, kàyèlɛ gwɔ̀m bi nnìŋil mû, gwɔbisonā bi wɔ.4 Yàk ì ì ǹyonos iaâ ì sɔp soya yee mu ɓālɔ̀m, nì i kède màŋgɛn ma malep; ndi ɓa biyìla macèl. 5 Nì mɛ̀ mɛ̀ nɔk aŋgɛ̀l ì màlep ì ŋkàl lɛ, Wɛ̌n ù tee sēp, à Ŋwɛt, nu à yè,nì nu à ɓa, nì nu à gaɓā, ù yè Nûmpubi, lakìi ù bipēmes mbagī halà. 6 Inyǔlɛ̄ ɓa bikōp macèl ma ɓâpubhaga, nì ma ɓapodôl, ndi màcèl ki mɔn ù bitī ɓɔ lɛ ɓa nyɔ; ɓa kolī hālà. 7 Nì mɛ̀ mɛ̀ nɔk juu li bisɛ̀sɛmà li ŋkàl lɛ, Ŋ̀ŋ̂, à Ŋwɛt lɛ Nyambɛ̂, Ɓayɛ̂mlikɔ̀k, mbàgi yɔŋ i ye ɓàŋga, i tee kì sep.8 Yàk ì ì ǹyonos inâ ì sɔp soya yee ŋgìi jɔ̌p; ndi i bitīna jɔ lɛ li ligis ɓòt nì hyèe. 9 Nì ɓòt ɓa lek inyùu ŋgàndàk mbììbɛ̀; ndi ɓa biòbos Nyambɛ jòy nu à gwèe ŋgùy i ŋgìi dìmàla dini; ndi ɓa bihyɛ̀l ɓe miŋɛm lɛ ɓa ti nyɛ lìpem.10 Yàk ì ì ǹyonos itân ì sɔp soya yee mu ŋgìi yèènɛ anɛ̀ i nugā, nì ànɛ̀ yee i kop jiibɛ̀; ndi ɓa binyāmbaa dilemb cap inyùu njīihà, 11 ɓa obōs ki jòy li Nyambɛ nū ŋgìì inyùu njīihà yǎp nì inyùu pɔ̄ɔ yap; ndi ɓa bihyɛ̀l ɓe miŋɛm inyùu mìnsɔn ŋwap.12 Yàk ì ì ǹyonos isamàl ì sɔp soya yee mu lɔ̌m ŋ̀kɛŋi lɛ Ùfrǎtè; ndi màlep mee ma bisā, lɛ ndi njɛ̀l inyùu bìkiŋɛ bī nlòl i pɛ̀s jɔ̀p li mpēmeèl i tibla. 13 Nì mɛ̀ mɛ̀ tɛhɛ mimbuu mi nyɛgā miaâ mi pôngà màɓɛ̀m, mi pemlàk i nyɔ̀ komnyɔ̀ɔ, nì i nyɔ̀ nugā, nì i nyɔ̀ mpodôl nu bìtɛmbɛɛ; 14 ŋwɔn mi ye mìmbuu mi mimbuu mìmɓɛ, mi mɓɔ̀ŋ biyìmbnɛ; mi ŋkɛ̀ yak bìkiŋɛ bī ŋkɔ̀ŋ hisi wɔnsonā i kɔ̀t gwɔ inyùu gwèt bi ŋgwa ŋ̀kɛŋi u Nyambɛ Ɓāyɛɛ̀mlikɔ̀k.15 Nǔnkì, mɛ̀ nlɔ̀ kìkìi mùt wǐp. r Nu à ńyèn peē, à teedàgà mbɔt yee, lɛ à tiga hyom nsɔ, ndi ɓa tɛhɛ wɔnyuu yee à yè ǹsǎyɓàk. 16 Ndi mi bikɔ̀t ɓɔ hɔ̀ma wadā à nsèbla i hɔ̄p Lôk Hebɛ̀r lɛ, 17 Yàk aŋgɛ̀l ì ǹyonos isâmbɔk ì sɔp soya yee mu mbɛ̀bi;à yè ɓàŋga i hɔp Hebɛ̀r inyùu hìkòa Megīdò, hɔ̀ma ɓòt ɓa ɓā joòl gwèt ŋgandàk. Ɓàkeês nì kiŋ kɛ̄ŋi ì pemel nyɔɔ̄ tēmpɛ̀l ì ŋgìì, mu yèènɛ anɛ̀, ì kal lɛ, Halā à m̀mâl. 18 Ndi ŋwɛ̀gŋwɛ̀k à ɓeè, nì mbìmbà kɛŋi, nì mbàmbàt, hìsi kî hi binyɛ̀ŋg ni ŋgùy ŋgàndàk, nyà ì yè lɛ ìɓòdòl yaga yèn ɓòt ɓa yěn hāna hisī ì màà gwelà ɓee, ndòŋ lìnyɛ̀ŋgɛ̀k ì ɓeè sogɓôk lìsuk li jâm. 19 Ndi sɔ ɓāyɛɛ̀m ŋ̀kɔ̀ŋ nu à biɓāgla bipɛ̀s biaâ, yàk mìŋkɔ̀ŋ mi bilɔ̀ŋ bìpɛ mi kwɔ̂; ha nī nyɛn Nyāmbɛ à biɓìgdana Babīlòn nûŋkɛŋi, lɛ a ti nyɛ̄ lìɓòndo li wây ì nyay i hiun hyee. t 20 Ndi hi ôn i bikɛ̀ ŋgwee, tɔ̀ dìkòa kî di nɛnɛ ha ɓee. 21 Ndi màtanga màkɛŋi ma lɔ̂k ŋgìi, ma kwelàk ɓòt, lìtanga jada li edèk kìkìi tàlênd*yàda. Ndi ɓòt ɓa biòbos Nyambɛ jǒy inyùu hìmàla hi matanga, inyǔlɛ̄ hìmàla hi ɓeè yaga ɓalòòhaga.


Màsɔ̀ɔ̀là
17
	
1 Ndi aŋgɛ̀l yàda i kède āŋgɛ̀l isâmbɔk i ī ɓeè i gweè bìsoya bisâmbɔk ì bilɔ̀, ì podos mɛ̂, ì kal lɛ, Lɔ̀ɔ nyɔ̀nɔ, mɛ undā wɛ̀ mbàgi nōgoòs ì mùdàa lìɓàmbɛ̀ nûŋkɛŋi nu à yìi ŋgìì ŋgàndàk malep. 2 Nyɛn bìkiŋɛ bī hisi bi ɓē kɛ ndèŋg, yàk ɓa ɓā ńyèn hana hisī ɓa bihyōo waày ì ndèŋg yèe. 3 Ndi ì ega mɛ ī kède Mbūu, ì kɛnā mɛ ŋɔ̀ŋ; nì mɛ̀ mɛ̀ tɛhɛ mudàa à yìi ŋgìi nùga i kôyɓàk cò, i yoni nì mòy ma liòbòhjǒy, i ɓâk kì i gweē mìŋɔ minsaàmbɔk, nì jòm li bitɔŋ. 4 Ndi mùdàà nu à ɓeè à heeba mbɔ̄t ì nɛngɛ̀ lìŋgɔŋ, ì kòyɓàk cò; à ɛŋgɛ̄p ki gwɔ̀m bi gôl nì tik ŋgɔ̂k nì pɛ̂rl, à ɓâk kì à gwèe lìɓòndo li gôl i wɔ̀ɔ̀ wee, ǹyɔnɔ̂k nì màm ma nsūuŋgaha ŋɛm, nì nyɛ̀ga yɔ̀sonā ì ndèŋg yèe. 5 Jòy li ɓeè ŋ̀kedlàk mu mbɔ̀m yeē li ɓâk jìmb lɛ, Bàbilòn nûŋkɛŋi, nyǎŋ ɓòdàà ɓa liɓàmbɛ̀, nì nu màm ma nsūuŋgaha ŋɛm hana hisī. 6 Nì mɛ̀ mɛ̀ tɛhɛ mùdàà nû, ǹhyoogà nì màcèl ma ɓâpubhaga nì màcèl ma ɓaɓògòl Yesù mbògi. Mɛ̀ tɛhɛ ɓǎŋ nyɛ̄, mɛ̀ ɛgɛ̄p ŋgandàk kîyaga.7 Nì aŋgɛ̀l ì ɓat mɛ lɛ̄, Ù ŋɛ̀gɛp inyǔkī? Mɛ̀ gayɛ̄ɛlɛnɛ wɛ jìmb inyùu mùdàa nì inyùu nùga i ɓega nyɛ̄, i ī gweē mìŋɔ minsâmbɔk nì jòm li bitɔŋ. 8 Nùga ù ǹtip tɛhɛɛ̀ i ɓā, ndi i ta hā ɓee; i nyegi kì i pēmeèl mû sɔ̀ŋkum, u nì i kɛ̀ i yìmîl. Ndi ɓa ɓā ńyèn hana hisī, ɓɛ̌t mòy map ma tìlɓa ɓēe i kède kààt nìŋ ìlɔ̀ yaga biɓèe bi ŋkɔ̀ŋ hisi ɓa gaɛ̀gɛp ŋgèdà ɓa gatɛ̄hɛ nùga î, inyǔlɛ̄ i ɓā, ndi i ta hā ɓee, ndi tɔ halā lɛ̄ i yeè. 9 Hana nyɛn yɔ̀m i ye pèk i yenɛ̀: mìŋɔ minsâmbɔk mi ye dìkòa disâmbɔk, mu nyɛ̄n mùdàa à yììnɛ; mi ye kì bìkiŋɛ bisâmbɔk; 10 bitân bi mmal kwɔɔ̀, ì ì ǹyonos bisamàl ì yìi, ì ì ǹyonos bisâmbɔk ì yè ŋgì lɔ̀; ndi kìi ì nlɔ̀, ì ǹlama yen ndeèk ŋgeŋ. 11 Ndi nùga i ī ɓā, ndi i ta hā ɓee, yɔmɛ̀dɛ yɔn i ye kì i ī ńyonos jwɛ̂m, ndi i ye kì yada i kède bī bīsaàmbɔk; i ŋkɛ̀ ki yìmîl. 12 Yàk jòm li bitɔŋ ù ǹtɛhɛ̂ li ye jòm li bikiŋɛ v bī bī ŋkohòk ɓe anɛ̀, ndi bi ŋkos kundɛ̀ i ɓā bìkiŋɛ inyùu ŋgɛ̄ŋ yadā, gwɔ nì nùga. 13 Bini bi gweē ndīk hɔ̄ŋɔɔ̀l yada, ndi bi ntī nugā lìpemba jap nì kùndɛ̀ i ànɛ̀. 14 Ɓana ɓa gajòs Man Ǹtomba gwèt, ndi Mǎn Ǹtomba à gakɔ̀mɔl ɓɔ, inyǔlɛ̄ nyɛn à yè Ŋwɛ̀t nu ɓɛ̌t, nì Kiŋɛ ì bìkiŋɛ̂; yàk ɓa kì ɓa ye lòŋnì nyɛ, ɓàsèblaga nì mìntɛbɛ̂k nì ɓa maliga, ɓa gakɔ̀mɔl.15 Nì aŋgɛ̀l ì ì kal mɛ lɛ̄, Màlep ù ǹtɛhɛ̂, hɛ̌t mùdàa lìɓàmbɛ̀ nu à yììnɛ, ma ye màhàà, nì màmùt ma ɓôt, nì bìlɔ̀ŋ, nì dìlemb. 16 Ndi jòm li bitɔŋ ù ǹtɛhɛ ŋgìi nùga, gwɔn bi gaɔ̀ɔ̀ mudàa lìɓàmbɛ̀, bi gaɓòm nyɛ, nì ɛ̀ŋgɛ̀l nyɛ, nì jɛ kì mìnsòn ŋwee, bi siiha nyɛ̄ nì hyèe. 17 Inyǔlɛ̄ Nyambɛ à bikòòba miŋɛm ŋwap lɛ ɓa ɓɔŋ hɔ̄ŋɔɔ̀l yee, ɓa ɓâk kì hɔŋɔ̂l yada, nì lɛ ɓa ti nùga i ànɛ̀ yap lɛtɛ̀ɛ̀ bìɓàŋga bi Nyambɛ bī yɔɔ̀n. 18 Ndi mùdàa ù ǹtɛhɛ̂ à yè sɔ ɓāyɛɛ̀m ŋkɔ̀ŋ, nu à gwèe ànɛ̀ i ŋgìi bìkiŋɛ bī hisi.


Màsɔ̀ɔ̀là	
18

1 Màm mana ma tāgɓɛ ɓǎŋ, nì mɛ̀ mɛ̀ tɛhɛ aŋgɛ̀l ìpɛ ì nlòl i ŋgìi, ì sòhòk hisī, ì ɓâk ì gwèe kùndɛ̀ kɛŋi inyùu ànɛ̀ yee; ndi hìsi hi biɓày inyùu lìpem jee. 2 Ì bilɔ̄nd makɛŋi, ì kal lɛ, Bàbilòn nûŋkɛŋi à ŋ̀kwɔ̂, w à ŋ̀kwɔ tɔ̄y, à ǹyilā liyèènɛ inyùu mìmbuu mìmɓɛ, nì ndap màmɔ̀k inyùu hī mbuu u nyɛgā, yàk ndap màmɔ̀k inyùu hī hinùni hi ye nyɛ̀ga nì hi ɓòt ɓa ŋɔ̀ɔ̀. 3 Inyǔlɛ̄ bìlɔ̀ŋ gwɔbisonā bi mmal nyɔ wây ì ndèŋg yèe; yàk bìkiŋɛ bī hisi bi ɓē kɛ ndèŋg nì nyɛ; yàk ɓòt ɓa nyuŋgā ɓa hisi ɓa bikwɔ̀ ŋgwàŋ inyùu lìpemba li liyɔ̀gɓàk jee li mpùŋgu.4 Nì mɛ̀ mɛ̀ nɔk kiŋ ìpɛ ì lol ŋgìi, ì kal lɛ, À ɓôt ɓɛ̂m, pama mū nyɛ̄nī, lɛ nì àdɓa ɓaŋ nì bìɓeba gwee, tɔ̀ ɓana ŋgàbà mu dīmàla cee; 5 inyǔlɛ̄ bìɓeba gwee bi mpam lɛtɛ̀ɛ̀  nì i ŋgìi, ndi Nyambɛ à m̀ɓigda biɓòŋol gwee bi tee ɓē. 6 Tìmbhana nyɛ̄ kìkìi yàk nyɛ à ɓe ɓɔ̂ŋ; ceha kì nyɛ màceha īmaà kǐŋgèdà mìnsɔn ŋwee; i kède lìɓòndo à bihòò, hòòana nyɛ̄ mu ŋgèlè iɓaà. 7 Kìkìi à ɓe lôhà ti nyɛmɛ̀dɛ lipem nì yɔ̀gɔ̀p i kède mpùŋgu, halā yāga ki nyɛ̄n sōnhana nyɛ̄ njɔ̄nɔk nì jùbhà nyɛ malɛ̀p; inyǔlɛ̄ à mpɔ̄t i kède ŋ̀ɛm wee lɛ, Mɛ̀ yè kiŋɛmùdàa, mɛ̀ tà ɓe mɛ yīk, mɛ̀ gaɓāna ɓe mɛ kì tɔ̀ màlɛ̀p mɔkǐmɔ̄. y 8 Inyǔhālā
nyɛ̄n dìmàla cee lɛ nyɛ̀mb nì màlɛ̀p nì hìmàla hi njal di gakwèl nyɛ mpɔ̀m kɛl wada, z à gasīihana ki nì hyèe, inyǔlɛ̄ Ŋwɛ̀t lɛ Nyambɛ̂, nu à m̀mal pemhɛnɛ nyɛ mbàgi, à yè ŋgùy. 9 Ndi bìkiŋɛ bī hisi, bi bī ɓē kɛ ndèŋg i nyɛ̄nī, bi yɔ̂gɓɛ̀gɛ̀ kì i kède m̀pùŋgu, bi gaɛ̀ɛ nì yàmhɛ̀ inyùù yeē ŋgèdà ɓa gatɛ̄hɛ hida hī lek à nlēk hyee, 10 ɓa galɛ̀mbɛp nɔnɔk inyùu wɔ̀ŋi u njɔnɔk yeē, ɓa kalàk lɛ, Ŋgɔɔ, ŋgɔɔ nì sɔ ɓāyɛɛ̀m ŋ̀kɔ̀ŋ lɛ Bàbilòn, ŋ̀kɔ̀ŋ u gweē ŋgùy, inyǔlɛ̄ mbàgi yɔŋ ì m̀pam i mbūs ŋgɛŋ yadā.11 Ndi ɓòt ɓa nyuŋgā ɓa hisi ɓa ŋɛ̀ɛ̀, ɓa lɛbɛ̀k inyùù yeē, lakìi mùt nyɛkǐnyɛ̄ à nsɔ̄mb ha ɓe gwɔm gwap bi nyuŋgā: 12 gwɔ̀m bi gôl, nì bi silɓà, nì tik ŋgɔ̂k, nì pɛ̂rl, nì bìlɔŋgɛ bī mbɔŋ, nì màɓàdò ma nnɛ̄nɛ maŋgɔŋ, nì ma silīkì, nì ma mā ŋkòyop cô; nì ndòŋ tik bikek bi nhɛ̄ɛ ŋgandàk ndàmbà, nì gwɔ̀m bi mamuna, nì bi bieŋa, nì mìmpuma; 13 nì dìɔ̀mi, nì bìhɔɔ̂p, nì bìnùnumbà, nì làɓindɛ̀, nì bìnjìnjîŋ, nì wây, nì mòo, nì tɔ̀mba flawà, nì kon, nì nyàgà, nì mìntomba; nì hɔsì, nì bìkak, nì mìnlìmil, nì mìŋkɔ̀l. 14 Màtam ma ɓe kɔ̂n wɛ̀ ŋgòŋ ma mmalɓa ni wɛ̀, nì gwɔ̀m bi ndibà gwɔbisonā, nì gwɔ̀m bi ŋŋwāmbiì bi mmal obī wɛɛ̀, ndi ɓa galèba ha ɓe gwɔ kɛ̄lkǐkɛ̄l. 15 Ɓànùŋùl gwɔ̀m bini, ɓa ɓā ɓē ŋgwâŋɓɛ̀nɛ̀ inyùù yeē, ɓa galɛ̀mbɛp nɔnɔk inyùu wɔ̀ŋi u njɔnɔk yeē, ɓa ɛɛ̀k, ɓa lɛbɛ̀k, 16 ɓa kalàk lɛ, Ŋgɔɔ, ŋgɔɔ nì sɔ ɓāyɛɛ̀m ŋ̀kɔ̀ŋ, nu à ɓak à heeba bìlɔŋgɛ bī mbɔŋ, nì mbɔt i nnɛ̄nɛ liŋgɔŋ, i kôyɓàk cò, à ɛŋgɛ̄p ki gwɔ̀m bi gôl nì tik ŋgɔ̂k nì pɛ̂rl!17 Ndi ndòŋ lìŋgwàŋ ì ì ǹciba inyùu ŋgɛ̄ŋ yadā. Ndi hi ŋkìs sìtimà, nì hi mût à ŋkɛ̀ likè nì mòŋgo, nì ɓòt ɓa nluga, nì ɓɔɓasonā ɓa mɓɔ̀ŋ minsɔn mi tuyɛ̂, ɓa bilɛ̀mbɛp nɔnɔk, a
18 ɓa lɔndɔ̂k ŋgèdà ɓa ntɛ̄hɛ hida hī nlēk hyee, ɓa kalàk lɛ, Ûmbɛ ŋkɔ̀ŋ u kolī nì sɔ ɓāyɛɛ̀m ŋ̀kɔ̀ŋ nunu? 19 Nì ɓɔ ɓa kop lipùm li bitèk i ŋgìì yap miŋɔ, ɓa lɔndɔ̂k, ɓa ɛɛ̀k, ɓa lɛbɛ̀k, ɓa kalàk lɛ, Ŋ̀gɔɔ, ŋ̀gɔɔ ni sɔ̄ ɓāyɛɛ̀m ŋ̀kɔ̀ŋ nunu, nu à ɓe ŋgwêŋɓàhà ɓɔɓasonā ɓa gweē sìtimà mu tūyɛɛ̀ inyǔlɛ̄ gwɔ̀m gwee bi ɓē hɛ̄ɛ ndàmbà kɛŋi! Ndi à ciba inyùu ŋgɛ̄ŋ yadā. b 20 À ŋgiì, sòbhɛgɛ ŋgìì yeè, yàk nì ɓèè ɓapubhaga, nì ɓàomâ, nì ɓàpodôl; inyǔlɛ̄ inyùu na᷆n nyɛn Nyāmbɛ à m̀pemhɛnɛ mbagī ŋgìì yeè.21 Nì m̀pemba aŋgɛ̀l u ɓada ŋgɔ̂k ì pòngà sɔsɔ̄ ŋgɔ̀k kògòl, u lɛŋ yɔ tūyɛɛ̀, u kal lɛ, Halā nyɛ̄n sɔ̄ ɓāyɛɛ̀m ŋ̀kɔ̀ŋ lɛ
Bàbilòn à gakwɔ̀ cuŋgūm, c ndi à galèbna ha ɓe kɛlkǐkɛ̄l.22 Kiŋ ɓàkòt dìlùŋ ì ganōoga ha ɓe kɛlkǐkɛ̄l wɛ̌nī, tɔ̀ ì ɓatop cèmbi, tɔ̀ ì ɓàhɛm dìkɔs, tɔ̀ ì ɓàhɛm sēp; tɔ̀ mùt màŋgàn nyɛkǐnyɛ̄ i kède ǹsɔn maŋgàn wɔkǐwɔ̄ à galèbna ha ɓe kɛlkǐkɛ̄l wɛ̌nī; tɔ̀ mbìmbà ŋgɔ̀k kògòl ì ganōoga ha ɓe ki tɔ̀ wɛ̌nī kɛlkǐkɛ̄l; 23 tɔ̀ màpubi ma tuŋgɛŋ ma gaɓày ha ɓe ki wɛ̌nī kɛlkǐkɛ̄l; tɔ̀ kiŋ m̀ɓii ɓɔ̄nà m̀ɓɔm ì ganōoga ha ɓe ki wɛ̌nī kɛlkǐkɛ̄l; inyǔlɛ̄ ɓòt ɓɔŋ ɓa nyuŋgā ɓa ɓeè ɓàlom ɓa ɓôt ɓa hisi, nì inyǔlɛ̄ u biyùmus bilɔ̀ŋ gwɔbisonā nì màkàŋ mɔŋ. 24 Mu nyɛ̄n màcèl ma ɓapodôl nì ma ɓâpubhaga ma bilèbnà, yàk nì ma mā ɓa ɓɔɓasonā ɓa binōla hana hisī.


Màsɔ̀ɔ̀là
19
	
1 Màm mana ma tāgɓɛ ɓǎŋ, nì mɛ̀ mɛ̀ nɔk kiŋ kɛ̄ŋi ì ŋ̀kùù lìmùt li ɓôt ì ŋkùmb nyɔɔ̄ ŋgìi, ì kàlàk lɛ,Àlèluyà!Tɔhi ī ye nì Ŋwɛ̀t
Nyambɛ wěs, nì lìpem, nì bìɓegês, nì lìpemba;2 inyǔlɛ̄ mbàgi yeē ì yè ɓàŋga, ì tee kì sep,inyǔlɛ̄ à m̀mal pemhɛnɛ mudàa lìɓàmbɛ̀ nûŋkɛŋi mbagī, nu à ɓe obòs hìsi inyùu ndèŋg yèe; à m̀mal ki pùn macèl ma miŋkɔ̀l ŋwee i wɔ̀ɔ̀ wee.3 Ɓa timba ki kàl lɛ, Àlèluyà! Ndi hìda hyee hi mɓɛ̄t ŋgìi ɓɔ̀ga ni ɓɔ̀ga. d 4 Mìmaŋ mi ɓôt mòm maà mbòk inâ, nì bìhègel bina bī gweē nìŋ, ɓa bikwɔ̀ hisī, ɓa ɓeges Nyambɛ nū à yìi yèènɛ yee anɛ̀, ɓa kal lɛ, Ààmɛ̀n; Àlèluyà!5 Hanyɛ̄n kīŋ ì bilòl mu yèènɛ anɛ̀, ì kal lɛ, Ɓeghana Nyāmbɛ wěs,ɓèè miŋkɔ̀l ŋwee ŋwɔminsonā mi mī ŋkɔ̀n nyɛ wɔ̀ŋi, ɓàtidigi nì ɓàkɛŋi.Ŋgànd lìɓii ì Mǎn Ǹtomba
6 Nì mɛ̀ mɛ̀ nɔk mbimbà wɛ̌ŋgɔ̀ŋlɛ kiŋ lìmùt li ɓôt lìkɛŋi, nì wɛ̌ŋgɔ̀ŋlɛ mbìmbà lìòmòk li ŋgandàk màlep, nì wɛ̌ŋgɔ̀ŋlɛ mbìmbà mbàmbàt kɛŋi, ì kàlàk lɛ, Àlèluyà!I kède Màlombla ma Yɔndɔ ɓàŋga ini i ye pɛ̀s 19 yɔtāma i Kààt Màsɔ̀ɔ̀là Inyǔlɛ̄ Ŋwɛ̀t lɛ Nyambɛ wěs, Ɓayɛ̂mlikɔ̀k, à ŋànɛ̀. 7 Di kɔnɔ̄k màsee nì sòbhɛ̀, di tinak kì nyɛ lìpem; inyǔlɛ̄ lìɓii lī Man Ǹtomba li mɓaambɛ̀, yàk ŋwàà weē à m̀mal koòbà.
8 Ndi i bitīna nyɛ lɛ a haba lɔ̄ŋgɛ mbɔ̄ŋ i mɓày ɛ̂ŋg ɛ̀ŋg, i pobôk pɛɛŋgɛnɛŋgɛ; inyǔlɛ̄ lɔŋgɛ mbɔ̄ŋ i ī ye màɓɔ̀ŋɔ̀k ma tee sēp ma ɓâpubhaga.
9 Nì aŋgɛ̀l ì kal mɛ lɛ̄, Tìla lɛ̄, Ɓa ɓā nseblana ŋgànd lìɓiî ì Mǎn Ǹtomba ɓa ye ǹsǎyɓàk. Nì yɔ̀ ì kal mɛ lɛ̄, Bini bi ye bìɓàŋga bi Nyambɛ ǹtìîk. 10 Nì mɛ̀ mɛ̀ kwɔ ī sī makòò mee lɛ mɛ ɓeges nyɛ̄; ndi ì kal mɛ lɛ̄, Ù ɓɔ̀ŋ ɓaŋ hālà; mɛ̀ yè sɔ ŋkɔ̀l wɔŋ, nì nu lògisɔ̄ŋ i tiŋī nì mbògi Yēsù; ɓeghak ndīgi Nyāmbɛɛ̀; inyǔlɛ̄ mbògi Yēsù ì yè mbuu bipodol bi ɓapodôl.Mùt à yìi ŋgìi pūba hɔsì 11 Nì mɛ̀ mɛ̀ tɛhɛ ŋgiī ì nehi, ndi nǔnkì, puba hɔsì, nì nu à yìi yɔ̄ ŋgìi, à nsèbla lɛ Numàliga nì Nu à yè Ɓàŋga; à mpēmes mbagī, à jɔ̀k kì gwèt, i kède tɛ̄lɛɛ̀bsep. 12 Mìs mee ma ye wɛ̌ŋgɔ̀ŋlɛ lìndòmbò li hyee, mu ŋgìì yeē ŋ̀ɔ kî ŋgàndàk mìŋkày mi anɛ̀; à gwèe kì ŋ̀kedlàk joy mùt nyɛkǐnyɛ̄ à ńyī ɓēe ndigi nyɛ̄mɛ̀dɛ. 13 À ɓâk kì à heeba mbɔ̄t màkee ma macěl; ndi jòy jee li nsèbla lɛ, Ɓàŋga i Nyambɛ̂. 14 Ndi mìntoŋ mi gwet mi ye nyɔ̀ɔ ŋgìì mi biɔ̄dɓɛ nyɛ mbūs, mi ɓâk mi yiī ŋgìi bìpuba bi hɔsì, mi ɓâk kì ŋ̀ɛ̌ŋgɓàk nì lɔŋgɛ mbɔ̄ŋ i mpōp pɛɛŋgɛnɛŋgɛ. 15 Pànsɔ̀ŋ ì nhɔ̄ɔ ì mpēmel nyɔ̀ wee lɛ a noghɛnɛ yɔ̀ bìlɔ̀ŋ, nyɛn à ga-ànɛ gwɔ nì ǹtɔŋgɔ kɛ̂y; e nyɛ ki nyɛ̄n à ncɔ̄ i wàà wây u nyay i hiun hi Nyambɛ Ɓāyɛɛ̀mlikɔ̀k. 16 Ndi mu mbɔ̄t yeē nì i ɓòbôk yee à gwèe ŋ̀kedlàk joy lɛ, Kiŋɛ ì bìkiŋɛ̂, nì Ŋwɛ̀t nu ɓɛ̌t.
17 Nì mɛ̀ mɛ̀ tɛhɛ aŋgɛ̀l yàda ì tee ī kède jɔ̌p, ì lɔnd makɛŋi, ì kal dinùni cɔdisonā di mpùùɛ ŋgɛ̀mbɛ ŋgìì lɛ, Lɔ̀na, ni kɔdɓa īnyùu ŋgànd ì Nyambɛ nu᷆ŋkɛŋi; 18 lɛ ni jɛ mìnsòn mi bikiŋɛ̂, nì mìnsòn mi ɓɛt ɓa mintoŋ mi gwêt, nì mìnsòn mi ɓôt ɓa ŋgûy, nì mìnsòn mi hɔsì, nì mi ɓa ɓā
ńyèn yɔ ŋgìi, nì mìnsòn mi ɓôt ɓɔɓasonā, tɔ̀ ɓa ye ŋ̀gwelês tɔ̀ mìŋkɔ̀l, tɔ̀ ɓàtidigi tɔ̀ ɓàkɛŋi. 19 Nì mɛ̀ mɛ̀ tɛhɛ
nùga î, nì bìkiŋɛ bī hisi, nì mìntoŋ ŋwap mi gwêt, ɓa kodī
lɛ̄ ɓa joōs nū à ɓeè à yìi ŋgìi hɔ̄sì gwêt, nyɛ nì ǹtoŋ wee gwêt. 20 Ndi nùga i ī bigwèlà, ɓɔnà mpodôl nu bìtɛmbɛɛ, nu à ɓe ɓɔ̂ŋ bìyìmbnɛ ha bīsū gwee, gwɔn à ɓe yûmhɛ̀nɛ̀
ɓa ɓā bikɛ̄bɓa hikɛp hi nugā nì ɓegês òŋgɓà yee. Ɓɔɓaà ɓa bilèŋa yomi yomi mu tìtìmbà hyee i nlɔ̄ŋ ni sɔ̄lfà.
21 Ndi ɓa ɓā biyēglɛ̀ ɓa binōla ni pànsɔ̀ŋ ì bipēmel nyɔ̀ u nu à ɓeè à yìi ŋgìi hɔ̄sì; ndi dìnùni cɔdisonā di binūu minsòn ŋwap.
	

Màsɔ̀ɔ̀là	
20
	
1 Nì mɛ̀ mɛ̀ tɛhɛ aŋgɛ̀l ì nlòl i ŋgìi, ì sòhòk hisī, ì ɓâk ì gwèe hìlìbà hi sɔ̂ŋkum, nì sɔsɔ̄ ǹsaŋ bikɛ̀y i wɔ̀ɔ̀ wee. 2 Nì yɔ̀ ì finɓɛ komnyɔ̀ɔ ì, ǹlòmbi nyɔɔ, f wɔn u ye Ǹsɔ̀hɔ̀p nì Saatàn, ì kaŋ yɔ lɛ̄tɛ̀ɛ̀ nì hìkoo hi ŋwii, 3 ì lɛŋ yɔ sɔ̀ŋkum, ì kwês, ì ɓand ki ŋgìì yeè, lɛ à yùmus ha ɓaŋ bìlɔ̀ŋ lɛtɛ̀ɛ̀ hìkoo hi ŋwii hi kɔlà; i mbūs hālà à ǹlama hɔhlana inyùu ndèk ŋgèdà.4 Nì mɛ̀ mɛ̀ tɛhɛ biyèènɛ bi anɛ̀, ndi ɓa ɓā biyèn mû, ɓa kos ki kùndɛ̀ lɛ ɓa pemhak mbàgi; g mɛ̀ tɛhɛ ki mìmbuu mi ɓa ɓā bikīda miŋɔ inyùu mbògi Yēsù, nì inyùu ɓàŋga i Nyambɛ̂, yàk ɓa ɓā biōop ɓe bisū bi nugā, tɔ̀ bi ôŋgɓà yee, ɓa kɛbɓa ɓe ki tɔ̀ hìkɛp mbɔ̀m yâp, tɔ̀ wɔ̀ɔ̀ wap; ɓa bitèmb i nìŋ, ɓa anɛ̄ ki ɓɔ̄ nì Krǐstò hìkoo hi ŋwii. 5 Ndi ɓàwɔga ɓa biyēglɛ̀ ɓa bikòndɛ ɓe nîŋ lɛtɛ̀ɛ̀ nì hìkoo hi ŋwii hi kɔlà. 6 Lìtùgɛ̀ li bisu lini. Mùt à gwèe jògà i kède lìtùgɛ̀ li bisu nyɛn à yè ǹsǎyɓàk nì m̀pubhaga; ɓana ɓɔn nyɛ̌mb ì ǹyonos iɓaà ì gwèe ɓē kundɛ̀ i ànɛ̀; ndi ɓa gaɓā biprǐsì bisū bi Nyambɛɛ̀ nì bi Kristò, ɓa ga-ànɛ ki lòŋ yada ni nyɛ̄ hìkoo hi ŋwii.7 Ndi ŋgèdà hìkoo hi ŋwii hi gakɔ̀la, Saatàn à gahɔ̀hlana, a pam mmɔ̀k ŋwee. 8 À gakɛ̀ lɛ a yumūs bìlɔ̀ŋ bi ye mākās ma hisi mɔ manâ, Gôg nì Màgôg, h lɛ ndi a kɔt gwɔ̄ inyùu jɔ̀ gwèt; ŋ̀aŋga wap u ye kìkìi lìsɛgɛ̀ li tuyɛ̂. 9 Ndi ɓa biɓɛ̄t, ɓa lolàk masūk ma hisi mɔmasonā, ɓa keŋa yaga liɓoga li ɓâpubhaga nì ŋ̀kɔ̀ŋ ɓa ŋgwe᷆s; ndi hyèè hi bilòl i ŋgìì yak Nyāmbɛɛ̀, hi siiha ɓɔ. 10 Ndi ǹsɔ̀hɔ̀p nu à biyùmus ɓɔ, à bilèŋa i kède tìtìmbà hyee i nlɔ̄ŋ ni sɔ̄lfà, hɛ̌t nùga nì m̀podôl nu bìtɛmbɛɛ ɓa yenɛ̀; ndi ɓa gasɔ̄n njɔnɔk njǎmùha nì jùu i ɓɔ̀ga ni ɓɔ̀ga.
11 Nì mɛ̀ mɛ̀ tɛhɛ sɔsɔ̄ pūba yeēnɛ anɛ̀, nì nu à ɓeè à yìi mù; hìsi hi bikɛ̀ ŋgwee bisū gwee, nì ŋgìì, tɔ̀ hɔ̀ma à bilèbna ɓe inyùù yâp. 12 Nì mɛ̀ mɛ̀ tɛhɛ ɓawɔga, ɓàkɛŋi nì ɓàtidigi, ɓa tee bīsū bi Nyambɛɛ̀; nì bìkààt bi ɓudlànà, yàk kààt ìpɛ kî ì ɓudlànà, yɔ̌n ì yè kààt nìŋ; ndi ɓàwɔga ɓa bikòs mbagī mu màm ma ɓeè ǹtǐlɓàgà i kède bìkààt bî, kǐŋgèdà mìnsɔn ŋwap. i 13 Nì tuyɛ à ŋ̀ŋwas ɓawɔga ɓa h ɓeè i kède yeè; yàk nyɛ̀mb nì Hadè bi ŋŋwas ɓawɔga ɓa ɓeè i kède yâp; ndi hi mût à bikòs mbagī kǐŋgèdà mìnsɔn ŋwee. 14 Nyɛ̀mb nì Hadè kì bi bilèŋa i tìtìmbà hyee.Nyɛ̌mb ì ǹyonos iɓaà ìni, lɛ tìtìmbà hyee. 15 Ndi iɓālɛ̄ mùt à bilèbna ɓe ntǐlɓàgà i kède kààt nìŋ, wɛ̀ɛ à bilèŋa i tìtìmbà hyee.
	

Màsɔ̀ɔ̀là
21

1 Nì mɛ̀ mɛ̀ tɛhɛ ŋgiī yɔ̀ndɔ, nì hìsi hi yɔndɔ, j inyǔlɛ̄ ŋgìi bìsu ì m̀mal tagɓɛ̀, nì hìsi hi bisu; ndi tuyɛ à tà ha ɓee.2 Nì mɛ̀ Yòhanɛ̀s mɛ̀ tɛhɛ ŋkɔ̀ŋ m̀pubhaga lɛ Yèrusàlɛ̀m yɔ̀ndɔ, u lolàk i ŋgìì yak Nyāmbɛɛ̀, u sohòk hisī, u ɓâk ŋ̀kǒbàgà wɛ̌ŋgɔ̀ŋlɛ m̀ɓɔm u ŋɛŋgɛ̀p, u mɓɛ̀m nlo wèè. 3 Nì mɛ̀ mɛ̀ nɔk kiŋ kɛ̄ŋi, ì lòlàk i ŋgìì, ì kàlàk lɛ, Nǔnkì, lap Nyambɛ ī ye ī kède ɓòt, ndi à gayèn i ɓɔ̄nī; ɓa gaɓā ɓoòt ɓee, ndi Nyambɛ nyɛ̄mɛ̀dɛ à gaɓā i kède yâp, à ɓâk kì Nyambɛ wǎp. 4 Ndi Nyambɛ à gatɔ̀s gwiihà gwɔbisonā mìs map; tɔ̀ nyɛ̌mb ì gaɓā ha ɓee, k tɔ̀ màlɛ̀p ma gaɓā ha ɓee, tɔ̀ ǹlɔndɔk, tɔ̀ njiihà kì, inyǔlɛ̄ màm ma bisu ma mmal tagɓɛ̀.5 Nì nu à ɓeè à yìi mū yèènɛ anɛ̀, à kal lɛ, Nǔnkì, mɛ̀ mɓɔ̀ŋ mâm mɔmasonā yɔ̀ndɔ. Nì nyɛ à kal mɛ lɛ, Tìla; inyǔlɛ̄ bìɓàŋga bini bi ye màliga, bi yoni kì. 6 À kal mɛ lɛ̄, Halā à m̀mal ɓoŋà! Mɛ̀ yè Alfà nì Òmegà, l bìɓèe nì lìsuk.Nu nyùs i gweē, mɛ̀ gatī nyɛ lɛ a nyɔ yàŋgà munu liŋgɛ̄n li malep ma niìŋ. 7 Nu à ŋkɔ̀mɔ̀l à gakòdol mâm mɔmasonā; mɛ̀ gaɓā Nyambɛ wèe, nyɛ kî à gaɓā mɛ mǎn.8 Ndi inyùu ɓàkɔ̀nwɔ̀ŋi, nì ɓa ɓā ntɔ̄p ɓe hemlɛ̀, nì ɓa ɓā nsūuŋgaha ŋɛm, nì ɓa manɔlâ, nì ɓa ndêŋg, nì ɓàgwɛ̀l màkàŋ, nì ɓàɓegês bìsat, nì ɓa bitɛmbɛɛ ɓɔɓasonā, jògà jap li ye ndīgi ī kède tìtìmbà i nlɔ̄ŋ ni hyèe nì sɔlfà; yɔn i ye nyɛ̌mb ì ǹyonos iɓaà.9 Nì aŋgɛ̀l yàda mu āŋgɛ̀l isâmbɔk i ɓeè i gweē bìsoya bisâmbɔk bi yoni nì dimàla di nsōk disaàmbɔk, ì lɔ̂, ì podos mɛ̂, ì kal lɛ, Lɔ̀ɔ nyɔ̀nɔ, mɛ undā wɛ̀ m̀ɓɔm, u ū ye ŋwàa Mǎn Ǹtomba. 10 Nì yɔ̀ ì kɛnā mɛ ī kède Mbūu ŋgìi sɔ̄sɔ̄ nyɔ̄gɔp hikòa, ì undā mɛ ŋ̀kɔ̀ŋ m̀pubhaga lɛ Yèrusàlɛ̀m, u lolàk i ŋgìì yak Nyāmbɛɛ̀, u sohòk hisī, 11 u ɓangà lìpem li Nyambɛ̂. Màpubi mee ma ɓâk wɛ̌ŋgɔ̀ŋlɛ tik ŋgɔ̀k ì ŋgàndàk ndàmbà, ma pôngà ŋgɔ̀k yaspì ì ì nnɛ̄hna kìkìi krìstâl. 12 U ɓeè ŋ̀keŋêk nì sɔsɔ̄ nyɔ̄gɔp lipènd, nì jòm li maŋwɛ̀mɛl mbòk iɓaà; aŋgɛ̀l jǒm mbòk iɓaà i ɓeè i tee mū māŋwɛ̀mɛl; ndi mòy ma ɓeè ŋ̀kedlàk mu ŋgìi, ma ɓeè mòy ma jom li maten ma ɓɔn ɓa Isrǎɛ̀l mbòk iɓaà; 13 i pɛ̀s likòl màŋwɛ̀mɛl maâ, i pɛ̀s ŋɔmbɔk màŋwɛ̀mɛl maâ, i pɛ̀s ŋwɛlmbɔk màŋwɛ̀mɛl maâ, yàk nì i pɛ̀s hyôŋg màŋwɛ̀mɛl maâ. 14 Ndi lìpènd li ŋkɔ̀ŋ li ɓeè li gweē jòm li dikùù mbòk iɓaà, mu ŋgìì yap kiì jòm li moy nì imaà ma ɓaoma ɓā Man Ǹtomba.15 Ndi aŋgɛ̀l ì ɓe podôs mɛ̀ ì ɓeè ì gwèe lìkay li gôl inyùu hègèl, lɛ ndi i hɛk ŋ̀kɔ̀ŋ, nì màŋwɛ̀mɛl mee nì lìpènd jee.16 Ndi ŋ̀kɔ̀ŋ u ɓeè u gweē màkas manâ, ǹtɛl wee u ɓâk kàyàda nì pok yeē; nì yɔ̀ ì hɛk ŋkɔ̀ŋ nì lìkay jee, dìkoo di kilòmedà diɓaà; ǹtɛl wee u ɓâk kàyàda nì pok yeē, yàk nì ŋ̀kwaŋ wee. 17 Nì yɔ̀ ì hɛk lipènd, mbogôl dìkeŋee di mɔɔ yadā nì mòm manâ mbòk inâ, kǐŋgèdà hìhègà hi mût, halā kì nì hi aŋgɛ̀l. 18 Lìpènd jee li biōŋa ni yāspì; ŋ̀kɔ̀ŋ u ɓeè nì gôl ì mpōp kìkìi m̀puma u mpōp. 19 Ndòŋ tik ŋgɔ̂k yɔsonā i ɓe lemês dìkùù di lipènd li ŋɔ̀ŋ: hìkùù bisu hi ɓeè yaspì, hi hī ńyonos diɓaà sàfirò, hi hī ńyonos diaâ kàlsedòn, hi hī ńyonos dinâ èmerò, 20 hi hī ńyonos ditân sàrdònikò, hi hī ńyonos disamàl sardì, hi hī ńyonos disâmbɔk krìstòlitò, hi hī ńyonos jwɛ̂m bèrilò, hi hī ńyonos ɓoō tòpasò, hi hī ńyonos jom krìsòpasò, hi hī ńyonos jom nì hyada hìàsintò, hi hī ńyonos jom nì diɓaà àmètistò. 21 Ndi jòm li maŋwɛ̀mɛl ma ŋkɔ̀ŋ mbòk iɓaà ma ɓeè jòm li pɛ̂rl mbòk iɓaà, hi yaga ŋwɛmɛl mû u ɓeè pɛ̂rl yàda. Ǹlomnjɛ̀l i kède ŋ̀kɔ̀ŋ à ɓeè nì gôl ì mpōp, à nɛhnàgà kìkìi m̀puma. 22 Ndi mɛ̀ tɛhɛ ɓē mɛ tēmpɛ̀l mû, inyǔlɛ̄ Ŋwɛ̀t lɛ Nyambɛ Ɓāyɛɛ̀mlikɔ̀k à yè tempɛ̀l mû, nì Mǎn Ǹtomba. 23 Ndi ŋ̀kɔ̀ŋ u nsòmbol ɓe jɔp, tɔ̀ soŋ, i ɓèyèy wɔ; inyǔlɛ̄ lìpem li Nyambɛ lī ntī wɔ màpubi, tuŋgɛŋ yee kî i ye Mǎn Ǹtomba. 24 Bìlɔ̀ŋ bi gatɔ̄hlana bi gahyōm inyùu màpubi mee, o yàk bìkiŋɛ bī hisi bi lɔɔ̀ngà lìpem nì bìɓegês gwap mukède. 25 Ndi màŋwɛ̀mɛl mee ma gakwèhba ɓe njamùha kɛlkǐkɛ̄l [inyǔlɛ̄ u u gaɓā ɓe nyɔɔ̀]; 26 ndi ɓa galɔ̀na lipem li bilɔ̀ŋ nì bìɓegês gwap mukède. 27 Ndi yɔ̀m yɔkǐyɔ̄ i ye ǹcàŋgên i gajòp yaga ɓe mû, tɔ̀ nu à mɓɔ̀ŋ mâm ma nsūuŋgaha ŋɛm, nì ma bitɛmbɛɛ; ndi ndik ɓā ɓā ye ǹtǐlɓàgà i kède kààt nìŋ ì Mǎn Ǹtomba.


Màsɔ̀ɔ̀là	
22


1 Ndi aŋgɛ̀l ì biùnda ki mɛ̀ lɔ̌m màlep ma nîŋ, ma mā nnɛ̄nɛ njɛŋ njɛŋ wɛ̌ŋgɔ̀ŋlɛ krìstâl, à pemlàk mu yèènɛ anɛ̀ i Nyambɛ ɓɔ̄nà Man Ǹtomba. 2 I ŋgɛ̀mbɛ ǹlom njɛ̀l weē, yàk nì miŋgwāŋ mi lɔɔ̄m ŋwɔmaà, ɛ nîŋ p i ɓeè, i numûk jòm li ndôŋ matam mbòk iɓaà, hi soŋ i numûk màtam mee; ndi cày di ɛ di ye īnyùu mèlès màkɔ̀n ma bilɔ̀ŋ.3 Ndììhɛ̀ yɔ̀kǐyɔ̀ ì gaɓā ha ɓe kiì; ndi yèènɛ anɛ̀ i Nyambɛ ɓɔ̄nà Man Ǹtomba i gaɓānɛ muù, mìŋkɔ̀l ŋwee kî mi gaɓā mi ŋgwèlel nyɛ, 4 mi tɛhgɛ̀ su wee, jòy jee li ɓâk kì mu mbɔ̀m yap. 5 Ndi u u gaɓā ha ɓee; mi nsòmbol ɓe mapubi ma tuŋgɛŋ, tɔ̀ màpubi ma jɔp, inyǔlɛ̄ Ŋwɛ̀t lɛ Nyambɛ à gaɓèyhɛnɛ ŋwɔ màpubi; ndi mi ga-ànɛ ɓɔgā ni ɓɔ̀ga.6 Nì yɔ̀ ì kal mɛ lɛ̄, Biɓàŋga bini bi yoni, bi ye kì màliga; nì Ŋwɛ̀t lɛ Nyambɛ nū ɓàpodôl ɓàpubhaga, à biɔ̄m aŋgɛ̀l yèe i ēba mìŋkɔ̀l ŋwee màm ma nlama gwelā mbūs ndèk ŋgèdà. 7 Nǔnkì, mɛ̀ nhɔ̄ɔ lɔɔ̀. Mùt à ntēeda biɓàŋga bi ɓapodôl bi kààt ìni à yè ǹsǎyɓàk.8 Ndi mɛ̀ Yòhanɛ̀s, mɛ̀ yè nu à binɔ̄k nì tɛhɛ màm mana. Ndi kìi mɛ̀ ǹnɔk nì tɛhɛ̂, mɛ̀ kwɔ hīsī, mɛ̀ ɓeges i sī makòò ma aŋgɛ̀l ì ì ɓe eba mɛ màm mana. 9 Nì yɔ̀ ì kal mɛ lɛ̄, Ù ɓɔ̀ŋ ɓaŋ hālà; yàk mɛ̀ mɛ̀ yè sɔ ŋkɔ̀l wɔŋ, nì nu lògisɔ̄ŋɓapodoòl, nì ɓa ɓā ntēeda biɓàŋga bi kààt ìni. Ɓeghak Nyāmbɛɛ̀.
10 Nì yɔ̀ ì kal ki mɛ̀ lɛ, Ù ɓand ɓaŋ bìɓàŋga bi ɓapodôl bi kààt ìni; inyǔlɛ̄ ŋgèdà ì gwèe nì mɔ̀ɔ. 11 Nu à tee ɓē sep, a yembi yāga ni màm ma tee ɓē sep; nu nyɛ̀ga kî, nyɛ̀ga yeē i yindgɛ ndīgiì; ndi nu à tee sēp, a ɓɔŋɔ̄k ndīgi màm ma tee sēp; yàk nu kì à yè m̀pubhaga a ɓa m̀pubhaga ìkɛ̀ nì bìsu. 12 Nǔnkì, mɛ̀ nhɔ̄ɔ lɔɔ̀; mɛ̀ gwèe kì ǹsaâ lɛ mɛ t�mbhɛ hīkìi mùt kìkìi ǹsɔn wee u gaɓā. 13 Mɛ̀ yè Alfà nì Òmegà, bìɓèe nì lìsuk, nu à mɓòk nì nu à nsōk, 14 Ɓa ɓā ntēeda matìŋ mee ɓa ye ǹsǎyɓàk, lɛ ndi ɓa ɓana kùndɛ̀ inyùu ɛ̄ niìŋ, nì lɛ ɓa jubūl māŋwɛ̀mɛl i kɛ̀ i kède ŋ̀kɔ̀ŋ. 15 Ndi ŋ̀gwɔ i ye nyɔ̀ɔ ī tān, nì ɓàgwɛ̀l màkàŋ, nì ɓòt ɓa ndêŋg, nì ɓa manɔlâ, nì ɓàɓegês bìsat, nì hi mût à ŋgwēs bitɛmbɛɛ, à ɓɔ̀ŋɔ̀k kì gwɔ.16 Mɛ̀ Yesù mɛ̀ biɔ̄m aŋgɛ̀l yɛ̀m i ɓògòl ɓèè mbogī màm mana i kède mìntoŋ. Mɛ̀ yè ŋ̀kàŋ Davìd, nì lìɓɔ̀dɔ̀k jee, hyòdot hi mayɛ ma kɛl hi mɓày ɛ̂ŋg ɛ̀ŋg.17 Mbuu ɓɔnà mɓɔm ɓa ŋkàl lɛ, Lɔ̀ɔ. Yàk nu à nnɔ̄k a kaāl lɛ̄, Lɔ̀ɔ. Nu kì nyùs i gweē, a lɔɔ̄. Nu à nsòmbòl, a yɔŋ màlep ma nîŋ yàŋgà.
18 Mɛ̀ mɓɔ̀k mbogī ni hī muùt à nnɔ̄k biɓàŋga bi ɓapodôl bi kààt ìni lɛ, Iɓālɛ̄ mùt à gakòndɛ jâm mû, wɛ̀ɛ Nyāmbɛ à gakòndɛ nyɛ dìmàla di ye ǹtǐlɓàgà munu kààt ìni. 19 I ɓā kì lɛ mùt à gahèya jâm mu bīɓàŋga bi ɓapodôl bi kààt ìni, wɛ̀ɛ Nyāmbɛ à gahèya jogà jee mu kààt nìŋ, nì mu ŋkɔ̀ŋ m̀pubhaga, kìkìì i ye ǹtǐlɓàgà munu kààt ìni.
20 Nu à mɓɔ̀k mbogī màm mana à ŋkàl lɛ, Ŋ̀ŋ̂, mɛ̀ nhɔ̄ɔ lɔɔ̀. Ààmɛ̀n. Ŋ̀ŋ̂, ǹtìîk, À Ŋwɛt lɛ Yesù, lɔ̌k.21 Kàrîs Ŋwɛ̀t wes Yesù Krǐstò i ɓa nì ɓèèɓɔɓasonā!
